དཀར་ཆག

ཁ་དོག་དཀར་དམར་བཞུགས་སོ། ། ����������������������������������������������������������������1
ཀུན་མཁྱེན་འཇམ་དབྱངས་བཞད་པའི་རྡོ་རྗེའི་གསུང་དངོས་ཟིན་བྲིས་སུ་བཏབ་པ་
བསྡུས་གྲྭའི་རྣམ་བཞག་ཆེ་ལོང་ཞིག་བཞུགས་སོ། ། �������������������������������������������6
བསྡུས་གྲྭའི་རྣམ་བཞག་ལེགས་པར་བཤད་པ་བཞུགས་སོ། ། �����������������������������98
ཀུན་མཁྱེན་འཇམ་དབྱངས་བཞད་པས་མཛད་པའི་ཐལ་འགྱུར་ཆེ་བའི་རྣམ་བཞག་
མདོར་བསྡུས་བཞུགས་སོ།། �����������������������������������������������������������������������148

ཁ་དོག་དཀར་དམར།

༄༅། །ཁ་དོག་དཀར་དམར་བཞུགས་སོ། །

ཁ་ཅིག ། ཁ་དོག་ཡིན་ན། དམར་པོ་ཡིན་པས་ཁྱབ་ཟེར་ན། ཆོས་
དུང་དཀར་པོའི་ཁ་དོག་ཆོས་ཅན། དམར་པོ་ཡིན་པར་ཐལ། ཁ་དོག་ཡིན་
པའི་ཕྱིར། དེར་ཐལ། དཀར་པོ་ཡིན་པའི་ཕྱིར། དེར་ཐལ། ཆོས་དུང་དཀར་
པོའི་ཁ་དོག་ཡིན་པའི་ཕྱིར། རྩ་བར་འདོད་ན། དེ་ཆོས་ཅན། དམར་པོ་མ་
ཡིན་པར་ཐལ། དཀར་པོ་ཡིན་པའི་ཕྱིར། དེར་ཐལ། ཆོས་དུང་དཀར་པོའི་
ཁ་དོག་དང་གཅིག་ཡིན་པའི་ཕྱིར། གཞན་ཡང༌། ཨིནྡྲ་ནི་ལའི་ཁ་དོག་
ཆོས་ཅན། དམར་པོ་ཡིན་པར་ཐལ། ཁ་དོག་ཡིན་པའི་ཕྱིར། ཁྱབ་པ་ཁས། 
དེར་ཐལ། སྔོན་པོ་ཡིན་པའི་ཕྱིར། དེར་ཐལ། དབང་སྔོན་གྱི་ཁ་དོག་ཡིན་
པའི་ཕྱིར། རྩ་བར་འདོད་ན། དེ་ཆོས་ཅན། དམར་པོ་མ་ཡིན་པར་ཐལ། 
སྔོན་པོ་ཡིན་པའི་ཕྱིར། དེར་ཐལ། ཨིནྡྲ་ནི་ལའི་ཁ་དོག་དང་གཅིག་ཡིན་
པའི་ཕྱིར། གཞན་ཡང༌། སངས་རྒྱས་རིན་ཆེན་འབྱུང་ལྡན་གྱི་ཁ་དོག་ཆོས་
ཅན། དཀར་པོ་ཡིན་པར་ཐལ། ཁ་དོག་ཡིན་པའི་ཕྱིར། དེར་ཐལ། སེར་པོ་
ཡིན་པའི་ཕྱིར། དེར་ཐལ། སངས་རྒྱས་རིན་ཆེན་འབྱུང་ལྡན་གྱི་ཁ་དོག་
དང་གཅིག་ཡིན་པའི་ཕྱིར། རྩ་བར་འདོད་ན། དེ་ཆོས་ཅན། དཀར་པོ་མ་
ཡིན་པར་ཐལ། སེར་པོ་ཡིན་པའི་ཕྱིར། དེར་ཐལ། གསེར་མདོག་ཡིན་པའི་
ཕྱིར། ཁ་ཅིག །  ཁ་དོག་ཡིན་ན། དཀར་པོ་ཡིན་པས་ཁྱབ་ཟེར་ན། ཨིནྡྲ་
ནི་ལའི་ཁ་དོག་ཆོས་ཅན། དཀར་པོ་ཡིན་པར་ཐལ། ཁ་དོག་ཡིན་པའི་

- 1 -

འབྲས་སྤུངས་སྒོ་མང་གློག་རྡུལ་གཙུག་ལག་དེབ་ཨང་།༼  ༦༡  ༽ཀུན་མཁྱེན་བསྡུས་གྲྭ་ཕྱོགས་བསྒྲིགས།

ཕྱིར། དེར་ཐལ། སྔོན་པོ་ཡིན་པའི་ཕྱིར། དེར་ཐལ། དབང་སྔོན་གྱི་ཁ་དོག་
ཡིན་པའི་ཕྱིར། རྩ་བར་འདོད་ན། དེ་ཆོས་ཅན། དཀར་པོ་མ་ཡིན་པར་
ཐལ། སྔོན་པོ་ཡིན་པའི་ཕྱིར། དེར་ཐལ། དབང་སྔོན་གྱི་ཁ་དོག་ཡིན་པའི་
ཕྱིར། གཞན་ཡང༌། རིན་པོ་ཆེ་དབང་གི་རྒྱལ་པོ་སེར་པོའི་ཁ་དོག་ཆོས་
ཅན། དཀར་པོ་ཡིན་པར་ཐལ། ཁ་དོག་ཡིན་པའི་ཕྱིར། དེར་ཐལ། སེར་པོ་
ཡིན་པའི་ཕྱིར། ཁྱབ་སྟེ། སེར་པོ་དང་དཀར་པོ་སོགས་ཁ་དོག་གི་བྱེ་བྲག་
ཡིན་པའི་ཕྱིར། རྩ་བར་འདོད་ན། དེ་ཆོས་ཅན། དཀར་པོ་མ་ཡིན་པར་
ཐལ། སེར་པོ་ཡིན་པའི་ཕྱིར། དེར་ཐལ། རིན་པོ་ཆེ་དབང་གི་རྒྱལ་པོ་སེར་
པོའི་ཁ་དོག་དང་གཅིག་ཡིན་པའི་ཕྱིར། ཁ་ཅིག་ན་རེ། ཨིནྡྲ་ནི་ལ་སྔོན་པོ་
ཡིན་ཟེར་ན། ཨིནྡྲ་ནི་ལ་ཆོས་ཅན། ཁ་དོག་ཡིན་པར་ཐལ། སྔོན་པོ་ཡིན་
པའི་ཕྱིར། ཁྱབ་སྟེ། སྔོན་པོ་དང་སེར་པོ་དཀར་པོ་སོགས་ཁ་དོག་གི་བྱེ་
བྲག་ཡིན་པའི་ཕྱིར། དེར་ཐལ། གཟུགས་ཉི་ཤ ་དང་ཁ་དོག་བཅུ་གཉིས་
འདྲེན་རྒྱུ་ཡོད་པའི་ཕྱིར། རྩ་བར་འདོད་ན། ཨིནྡྲ་ནི་ལ་ཆོས་ཅན། གཟུགས་
ཀྱི་སྐྱེ་མཆེད་ཡིན་པར་ཐལ། ཁ་དོག་ཡིན་པའི་ཕྱིར། འདོད་ན། ཨིནྡྲ་ནི་ལ་
ཆོས་ཅན། མིག་ཤེས་ཀྱི་བཟུང་བྱ་ཡིན་པར་ཐལ། གཟུགས་ཀྱི་སྐྱེ་མཆེད་
ཡིན་པའི་ཕྱིར། འདོད་ན། ཨནྡྲི་ནི་ལ་ཆོས་ཅན། མིག་ཤེས་ཀྱི་བཟུང་བྱ་མ་
ཡིན་པར་ཐལ། རེག་བྱ་ཡིན་པའི་ཕྱིར། མ་གྲུབ་ན། ཨིནྡྲ་ནི་ལ་རེག་བྱ་ཡིན་
པར་ཐལ། གསེར་རེག་བྱ་ཡིན་པའི་ཕྱིར། དེར་ཐལ། རྡོ་རེག་བྱ་ཡིན་པའི་
ཕྱིར། དེར་ཐལ། ས་རེག་བྱ་ཡིན་པའི་ཕྱིར། དེར་ཐལ། འབྱུང་བ་བཞི་རེག་
བྱ་ཡིན་པའི་ཕྱིར། 
གཞན་ཡང༌། ས་སེར་པོ་སེར་པོ་ཡིན་པར་ཐལ། ཨིནྡྲ་ནི་ལ་སྔོན་

- 2 -

འབྲས་སྤུངས་སྒོ་མང་གློག་རྡུལ་གཙུག་ལག་དེབ་ཨང་།༼  ༦༡  ༽ཁ་དོག་དཀར་དམར།

པོ་ཡིན་པའི་ཕྱིར། འདོད་ན། ས་སེར་པོ་ཆོས་ཅན། གཟུགས་ཀྱི་སྐྱེ་མཆེད་
ཡིན་པར་ཐལ། སེར་པོ་ཡིན་པའི་ཕྱིར། ཁྱབ་པ་སྒྲུབ་ཟིན། འདོད་ན། དེ་
ཆོས་ཅན། གཟུགས་ཀྱི་སྐྱེ་མཆེད་མ་ཡིན་པར་ཐལ། རེག་བྱའི་སྐྱེ་མཆེད་
ཡིན་པའི་ཕྱིར། དེར་ཐལ། རེག་བྱ་ཡིན་པའི་ཕྱིར། དེར་ཐལ། འབྱུང་བ་
བཞི་གང་རུང་ཡིན་པའི་ཕྱིར། དེར་ཐལ། ས་ཡིན་པའི་ཕྱིར། དེར་ཐལ། 
ས་སེར་པོ་ཡིན་པའི་ཕྱིར། གཞན་ཡང༌། མེ་དམར་པོ་དམར་པོ་ཡིན་པར་
ཐལ། ས་དཀར་པོ་དཀར་པོ་ཡིན་པའི་ཕྱིར། འདོད་ན། མེ་དམར་པོ་ཆོས་
ཅན། གཟུགས་ཀྱི་སྐྱེ་མཆེད་ཡིན་པར་ཐལ། དམར་པོ་ཡིན་པའི་ཕྱིར། ཁྱབ་
སྟེ། དེ་དེའི་བྱེ་བྲག་ཡིན་པ་སྒྲུབ་ཟིན། འདོད་ན། དེ་ཆོས་ཅན། གཟུགས་
ཀྱི་སྐྱེ་མཆེད་མ་ཡིན་པར་ཐལ། རེག་བྱའི་སྐྱེ་མཆེད་ཡིན་པའི་ཕྱིར། དེར་
ཐལ། འབྱུང་བ་བཞི་པོ་གང་རུང་ཡིན་པའི་ཕྱིར། དེར་ཐལ། མེ་ཡིན་པའི་
ཕྱིར། དེར་ཐལ། མེ་དམར་པོ་ཡིན་པའི་ཕྱིར། གཞན་ཡང༌། མེ་ནག་པོ་
ནག་པོ་ཡིན་པར་ཐལ། མེ་དམར་པོ་དམར་པོ་ཡིན་པའི་ཕྱིར། འདོད་ན། 
མེ་དཀར་པོ་དཀར་པོ་ཡིན་པར་ཐལ། མེ་ནག་པོ་ནག་པོ་ཡིན་པའི་ཕྱིར། 
འདོད་ན། མེ་དཀར་པོ་ཆོས་ཅན། རེག་བྱའི་སྐྱེ་མཆེད་མ་ཡིན་པར་ཐལ། 
དཀར་པོ་ཡིན་པའི་ཕྱིར། འདོད་མི་ནུས་ཏེ། རེག་བྱ་ཡིན་པའི་ཕྱིར། དེར་
ཐལ། ཚ་ཞིང་སྲེག་པ་ཡིན་པའི་ཕྱིར། དེར་ཐལ། མེ་ཡིན་པའི་ཕྱིར། ཁྱབ་
སྟེ། ཚ་ཞིང་སྲེག་པ་མེའི་མཚན་ཉིད་ཡིན་པའི་ཕྱིར། གཞན་ཡང༌། ཆུ་སྔོན་
པོ་སྔོན་པོ་ཡིན་པར་ཐལ། མེ་དམར་པོ་དམར་པོ་ཡིན་པའི་ཕྱིར། འདོད་ན། 
ཆུ་སྔོན་པོ་ཆོས་ཅན། གཟུགས་ཀྱི་སྐྱེ་མཆེད་ཡིན་པར་ཐལ། སྔོན་པོ་ཡིན་
པའི་ཕྱིར། འདོད་མི་ནུས་ཏེ། རེག་བྱ་ཡིན་པའི་ཕྱིར། དེར་ཐལ། རླན་ཞིང་

- 3 -

འབྲས་སྤུངས་སྒོ་མང་གློག་རྡུལ་གཙུག་ལག་དེབ་ཨང་།༼  ༦༡  ༽ཀུན་མཁྱེན་བསྡུས་གྲྭ་ཕྱོགས་བསྒྲིགས།

གཤེར་བ་ཡིན་པའི་ཕྱིར། དེར་ཐལ། ཆུ་ཡིན་པའི་ཕྱིར། ཁྱབ་སྟེ། རླན་ཞིང་
གཤེར་བ་ཆུའི་མཚན་ཉིད་ཡིན་པའི་ཕྱིར། ཁ་ཅིག་ན་རེ། གཟུགས་ཕུང་
ཡིན་ན། གཟུགས་ཀྱི་སྐྱེ་མཆེད་ཡིན་པས་ཁྱབ་ཅེས་ཟེར་ན། སྒྲ་ཆོས་ཅན། 
གཟུགས་ཀྱི་སྐྱེ་མཆེད་ཡིན་པར་ཐལ། གཟུགས་ཕུང་ཡིན་པའི་ཕྱིར། དེར་
ཐལ། གཟུགས་ཕུང་ལ་ལྔར་དབྱེ་རྒྱུ་ཡོད་པའི་གཅིག་ཡིན་པའི་ཕྱིར། དེར་
ཐལ། གཟུགས་ཕུང་ལ་གཟུགས་སྒྲ་དྲི་རོ་རེག་བྱ་ལྔར་དབྱེ་རྒྱུ་ཡོད་པའི་
ཕྱིར། རྩ་བར་འདོད་ན། དེ་ཆོས་ཅན། མིག་ཤེས་ཀྱི་གཟུང་བྱ་ཡིན་པར་
ཐལ། གཟུགས་ཀྱི་སྐྱེ་མཆེད་ཡིན་པའི་ཕྱིར། ཁྱབ་སྟེ། མིག་ཤེས་ཀྱི་གཟུང་
བྱ་གཟུགས་ཀྱི་སྐྱེ་མཆེད་ཀྱི་མཚན་ཉིད་ཡིན་པའི་ཕྱིར། འདོད་ན། དེ་མི་
འཐད་པར་ཐལ། རྣ་ཤེས་ཀྱི་ཉན་བྱ་ཡིན་པའི་ཕྱིར། དེར་ཐལ། སྒྲ་ཡིན་པའི་
ཕྱིར། ཁྱབ་སྟེ། རྣ་ཤེས་ཀྱི་ཉན་བྱ་སྒྲའི་མཚན་ཉིད་ཡིན་པའི་ཕྱིར། 
གཞན་ཡང༌། ཙན་དན་གྱི་དྲི་ཆོས་ཅན། གཟུགས་ཀྱི་སྐྱེ་མཆེད་
ཡིན་པར་ཐལ། གཟུགས་ཕུང་ཡིན་པའི་ཕྱིར། དེར་ཐལ། གཟུགས་ཕུང་ལྔ་
ཡོད་པའི་གཅིག་ཡིན་པའི་ཕྱིར། དེར་ཐལ། ཞིམ་པའི་དྲི་ཡིན་པའི་ཕྱིར། 
རྩ་བར་འདོད་ན། དེ་ཆོས་ཅན། མིག་ཤེས་ཀྱི་གཟུང་བྱ་མ་ཡིན་པར་ཐལ། 
སྣ་ཤེས་ཀྱི་གཟུང་བྱ་ཡིན་པའི་ཕྱིར། དེར་ཐལ། དྲི་ཡིན་པའི་ཕྱིར། ཁྱབ་
སྟེ། སྣ་ཤེས་ཀྱི་གཟུང་བྱ་དྲིའི་མཚན་ཉིད་ཡིན་པའི་ཕྱིར། གཞན་ཡང༌། བུ་
རམ་གྱི་རོ་ཆོས་ཅན། གཟུགས་ཀྱི་སྐྱེ་མཆེད་ཡིན་པར་ཐལ། གཟུགས་ཀྱི་
ཕུང་པོ་ཡིན་པའི་ཕྱིར། དེར་ཐལ། གཟུགས་ཕུང་ལ་ལྔ་ཡོད་པའི་གཅིག་
ཡིན་པའི་ཕྱིར། དེར་ཐལ། ཞིམ་པའི་རོ་ཡིན་པའི་ཕྱིར། རྩ་བར་འདོད་ན། 
དེ་ཆོས་ཅན། མིག་ཤེས་ཀྱི་གཟུང་བྱ་མ་ཡིན་པར་ཐལ། ལྕེ་ཤེས་ཀྱི་མྱང་བྱ་

- 4 -

འབྲས་སྤུངས་སྒོ་མང་གློག་རྡུལ་གཙུག་ལག་དེབ་ཨང་།༼  ༦༡  ༽ཁ་དོག་དཀར་དམར།

ཡིན་པའི་ཕྱིར། དེར་ཐལ། རོ་ཡིན་པའི་ཕྱིར། ཁྱབ་སྟེ། ལྕེ་ཤེས་ཀྱི་མྱང་བྱ་
རོའི་མཚན་ཉིད་ཡིན་པའི་ཕྱིར། ཁ་ཅིག་ན་རེ། ཁྱོད་ཁ་དོག་ཡིན་ན། ཁ་
དོག་ཁྱོད་ཡིན་པས་ཁྱབ་ཟེར་ན། དཀར་པོ་ཆོས་ཅན། ཁ་དོག་ཁྱོད་ཡིན་
པར་ཐལ། ཁྱོད་ཁ་དོག་ཡིན་པའི་ཕྱིར། དེར་ཐལ། རྩ་བའི་ཁ་དོག་བཞི་
པོ་གང་རུང་ཡིན་པའི་ཕྱིར། དེར་ཐལ། དཀར་པོ་ཡིན་པའི་ཕྱིར། རྩ་བར་
འདོད་ན། ཁ་དོག་ཆོས་ཅན། ཁྱོད་ཡིན་ན་དཀར་པོ་ཡིན་པས་ཁྱབ་པར་
ཐལ། ཁྱོད་དཀར་པོ་ཡིན་པའི་ཕྱིར། རྟགས་ཁས། མ་གྲུབ་ན་དངོས། འདོད་
ན། ཨིནྡྲ་ནི་ལའི་ཁ་དོག་ཆོས་ཅན། དཀར་པོ་ཡིན་པར་ཐལ། ཁ་དོག་ཡིན་
པའི་ཕྱིར། དེར་ཐལ། རྩ་བའི་ཁ་དོག་བཞི་གང་རུང་ཡིན་པའི་ཕྱིར། དེར་
ཐལ། སྔོན་པོ་ཡིན་པའི་ཕྱིར། 
སྔོན་གྱི་དཔེ་རྙིང་ཞིག་ན་དགོན་པ་གསར་ཚུགས་ཀྱི་དུས་བརྩི་བཞག་ལ་གནང་བ་
ཡིན་གསུངས་འདུག །

- 5 -

འབྲས་སྤུངས་སྒོ་མང་གློག་རྡུལ་གཙུག་ལག་དེབ་ཨང་།༼  ༦༡  ༽ཀུན་མཁྱེན་བསྡུས་གྲྭ་ཕྱོགས་བསྒྲིགས།

༄༅། །ཀུན་མཁྱེན་འཇམ་དབྱངས་བཞད་པའི་རྡོ་རྗེའི་
གསུང་དངོས་ཟིན་བྲིས་སུ་བཏབ་པ་བསྡུས་གྲྭའི་རྣམ་

བཞག་ཆེ་ལོང་ཞིག་བཞུགས་སོ། །

བསྡུས་གྲྭའི་རྣམ་བཞག་འཆད་པ་ལ། དགག་བཞག་སྤང་གསུམ་
ལས། དང་པོ་ལ་ཁ་ཅིག ། གཞི་གྲུབ་ན། རྟག་པ་ཡིན་པས་ཁྱབ་ཟེར་ན། 
བུམ་པ་ཆོས་ཅན། དེར་ཐལ། དེའི་ཕྱིར། མ་གྲུབ་ན། དེ་ཆོས་ཅན། དེར་
ཐལ། དངོས་པོ་ཡིན་པའི་ཕྱིར། མ་གྲུབ་ན། དེར་ཐལ། བུམ་པ་ཡིན་པའི་
ཕྱིར། རྩ་བར་འདོད་ན། དེ་ཆོས་ཅན། རྟག་པ་མ་ཡིན་པར་ཐལ། དངོས་པོ་
ཡིན་པའི་ཕྱིར། མ་གྲུབ་ན། དེར་ཐལ། བེམ་ཤེས་ལྡན་མིན་འདུ་བྱེད་གསུམ་
པོ་གང་རུང་ཡིན་པའི་ཕྱིར། མ་གྲུབ་ན། དེར་ཐལ། བེམ་པོ་ཡིན་པའི་ཕྱིར་
ཏེ། བུམ་པ་ཡིན་པའི་ཕྱིར། ཁ་ཅིག ། དངོས་པོ་ཡིན་ན། ཤེས་པ་ཡིན་པས་
ཁྱབ་ཟེར་ན། སྒྲ་ཆོས་ཅན། དེར་ཐལ། དེའི་ཕྱིར། མ་གྲུབ་ན། དེ་ཆོས་ཅན། 
དེར་ཐལ། གཟུགས་ཤེས་ལྡན་མིན་འདུ་བྱེད་གསུམ་པོ་གང་རུང་ཡིན་པའི་
ཕྱིར། མ་གྲུབ་ན། དེ་ཆོས་ཅན། དེར་ཐལ། སྒྲ་ཡིན་པའི་ཕྱིར། ཁྱབ་སྟེ། སྒྲ་
ཡིན་ན། དེ་གསུམ་པོ་གང་རུང་ཡིན་པས་ཁྱབ་པའི་ཕྱིར། རྩ་བར་འདོད་
ན། དེ་ཆོས་ཅན། ཤེས་པ་མ་ཡིན་པར་ཐལ། བེམ་པོ་ཡིན་པའི་ཕྱིར། དེར་
ཐལ། གཟུགས་ཡིན་པའི་ཕྱིར། མ་གྲུབ་ན། དེར་ཐལ། སྒྲ་ཡིན་པའི་ཕྱིར། 

- 6 -

འབྲས་སྤུངས་སྒོ་མང་གློག་རྡུལ་གཙུག་ལག་དེབ་ཨང་།༼  ༦༡  ༽བསྡུས་གྲྭའི་རྣམ་བཞག

ཁ་ཅིག ། ཤེས་པར་མ་གྱུར་པའི་དངོས་པོ་ཡིན་ན། བེམ་པོ་ཡིན་པས་ཁྱབ་
ཟེར་ན། སྒྲ་མི་རྟག་པ་ཆོས་ཅན། དེར་ཐལ། དེའི་ཕྱིར། མ་གྲུབ་ན། དེར་
ཐལ། ལྡན་མིན་འདུ་བྱེད་ཡིན་པའི་ཕྱིར། རྩ་བར་འདོད་ན། དེ་ཆོས་ཅན། 
གཟུགས་ཀྱི་ཕུང་པོ་ཡིན་པར་ཐལ། བེམ་པོ་ཡིན་པའི་ཕྱིར། འདོད་ན། དེ་
ཆོས་ཅན། གཟུགས་ཀྱི་ཕུང་པོ་མ་ཡིན་པར་ཐལ། འདུ་བྱེད་ཀྱི་ཕུང་པོ་ཡིན་
པའི་ཕྱིར། དེར་ཐལ། ལྡན་མིན་འདུ་བྱེད་ཡིན་པའི་ཕྱིར། མ་གྲུབ་ན། སྒྲ་
ཆོས་ཅན། ཁྱོད་མི་རྟག་པ་ལྡན་མིན་འདུ་བྱེད་ཡིན་པར་ཐལ། ཁྱོད་དངོས་
པོ་ཡིན་པའི་ཕྱིར། 
ཁ་ཅིག །  ཤེས་པ་ཡིན་ན། ཚད་མ་ཡིན་པས་ཁྱབ་ཟེར་ན། མངོན་
སུམ་སྐད་ཅིག་གཉིས་པ་ཆོས་ཅན། དེར་ཐལ། དེའི་ཕྱིར། མ་གྲུབ་ན། དེ་
ཆོས་ཅན། དེར་ཐལ། ཡང་དག་པའི་ཤེས་པ་ཡིན་པའི་ཕྱིར་ཏེ། མངོན་སུམ་
ཡིན་པའི་ཕྱིར། རྩ་བར་འདོད་ན། དེ་ཆོས་ཅན། གསར་དུ་མི་བསླུ་བའི་རིག་
པ་ཡིན་པར་ཐལ། ཚད་མ་ཡིན་པའི་ཕྱིར། ཁྱབ་སྟེ། དེ་ཚད་མའི་མཚན་
ཉིད་ཡིན་པའི་ཕྱིར། རྩ་བར་འདོད་ན། དེ་ཆོས་ཅན། གསར་དུ་རྟོགས་པའི་
བློ་ཡིན་པར་ཐལ། གསར་དུ་མི་བསླུ་བའི་ཤེས་པ་ཡིན་པའི་ཕྱིར། འདོད་
ན། དེ་ཆོས་ཅན། གསར་དུ་མི་བསླུ་བའི་རིག་པ་དང༌། གསར་དུ་རྟོགས་
པའི་བློ་གཉིས་ཀ་མ་ཡིན་པར་ཐལ། རྟོགས་ཟིན་རྟོགས་པའི་རིག་པ་ཡིན་
པའི་ཕྱིར་ཏེ། བཅད་ཤེས་ཡིན་པའི་ཕྱིར། གཞན་ཡང༌། དྲན་ཤེས་ཆོས་ཅན། 
ཚད་མ་ཡིན་པར་ཐལ། ཤེས་པ་ཡིན་པའི་ཕྱིར་ཏེ། དྲན་ཤེས་ཡིན་པའི་ཕྱིར། 
རྩ་བར་འདོད་མི་ནུས་ཏེ། བཅད་ཤེས་ཡིན་པའི་ཕྱིར། ཁ་ཅིག ། དངོས་པོ་
ཡིན་ན། བེམ་ཤེས་གང་རུང་ཡིན་པས་ཁྱབ་ཟེར་ན། ཉིན་མཚན་གཉིས་

- 7 -

འབྲས་སྤུངས་སྒོ་མང་གློག་རྡུལ་གཙུག་ལག་དེབ་ཨང་།༼  ༦༡  ༽ཀུན་མཁྱེན་བསྡུས་གྲྭ་ཕྱོགས་བསྒྲིགས།

ཆོས་ཅན། དེར་ཐལ། དེའི་ཕྱིར། མ་གྲུབ་ན། དེ་ཆོས་ཅན། དེར་ཐལ། སྐ་
ཅིག་མ་ཡིན་པའི་ཕྱིར། མ་གྲུབ་ན། དེ་ཆོས་ཅན། དེར་ཐལ། ལྡན་མིན་འདུ་
བྱེད་ཡིན་པའི་ཕྱིར། རྩ་བར་འདོད་ན། དེ་ཆོས་ཅན། དེ་གཉིས་གང་རུང་
མ་ཡིན་པར་ཐལ། བེམ་པོ་མ་ཡིན་པ་གང་ཞིག །ཤེས་པ་མ་ཡིན་པའི་ཕྱིར། 
དང་པོ་གྲུབ་སྟེ། རྡུལ་དུ་གྲུབ་པ་མ་ཡིན་པའི་ཕྱིར། ཁྱབ་སྟེ། རྡུལ་དུ་གྲུབ་
པ་བེམ་པོའི་མཚན་ཉིད་ཡིན་པའི་ཕྱིར། གོང་དུ་འདོད་མི་ནུས་ཏེ། ལྡན་
མིན་འདུ་བྱེད་ཡིན་པའི་ཕྱིར། ཕྱི་མ་མ་གྲུབ་ན། དེ་ཆོས་ཅན། ཤེས་པ་མ་
ཡིན་པར་ཐལ། ལྡན་མིན་འདུ་བྱེད་ཡིན་པའི་ཕྱིར་ཏེ། ལོ་ཟླ་ཞག་གསུམ་
གང་རུང་ཡིན་པའི་ཕྱིར། ཁ་ཅིག ། ཡོད་ན། དངོས་པོར་རྟོགས་པའི་ཚད་
མ་ཡོད་པས་ཁྱབ་ཟེར་ན། རྟག་པ་ཆོས་ཅན། དེར་ཐལ། དེའི་ཕྱིར། རྟགས་
སླ། འདོད་ན། དེ་ཆོས་ཅན། དངོས་པོ་ཡིན་པར་ཐལ། དངོས་པོར་རྟོགས་
པའི་ཚད་མ་ཡོད་པའི་ཕྱིར། མ་ཁྱབ་ན། རྟག་པ་ཆོས་ཅན། ཁྱོད་དངོས་པོར་
རྟོགས་པའི་ཚད་མ་ཡོད་ན། ཁྱོད་དངོས་པོ་ཡིན་པས་ཁྱབ་པར་ཐལ། ཁྱོད་
བདག་མེད་ཡིན་པའི་ཕྱིར། 
གཞན་ཡང༌། འདུས་མ་བྱས་ཀྱི་ནམ་མཁའ་ཆོས་ཅན། དེར་ཐལ། 
དེའི་ཕྱིར། རྟགས་སླ། འདོད་ན། དེ་ཆོས་ཅན། དངོས་པོ་ཡིན་པར་ཐལ། 
དངོས་པོར་རྟོགས་པའི་ཚད་མ་ཡོད་པའི་ཕྱིར། འདོད་མི་ནུས་ཏེ། རྟག་པ་
ཡིན་པའི་ཕྱིར་ཏེ། མེད་དགག་ཡིན་པའི་ཕྱིར། མ་གྲུབ་ན། དེ་ཆོས་ཅན། 
དེར་ཐལ། ཆོས་ཅན་དེ་དང་གཅིག་ཡིན་པའི་ཕྱིར། གཞན་ཡང་དེ་ཆོས་
ཅན། ཁྱོད་ཀྱི་རྒྱུ་ཡོད་པར་ཐལ། ཁྱོད་དངོས་པོ་ཡིན་པའི་ཕྱིར། མ་གྲུབ་
ན། དེ་ཆོས་ཅན། དེར་ཐལ། དངོས་པོར་རྟོགས་པའི་ཚད་མ་ཡོད་པའི་

- 8 -

འབྲས་སྤུངས་སྒོ་མང་གློག་རྡུལ་གཙུག་ལག་དེབ་ཨང་།༼  ༦༡  ༽བསྡུས་གྲྭའི་རྣམ་བཞག

ཕྱིར། རྟགས་ཁས། འདོད་མི་ནུས་ཏེ། རྟག་པ་ཡིན་པའི་ཕྱིར། ཁ་ཅིག ། 
གཞི་གྲུབ་ན། དངོས་པོར་རྟོགས་པའི་ཚད་མ་ཡོད་པར་རྟོགས་པའི་ཚད་མ་
ཡོད་པས་ཁྱབ་ཟེར་ན། རྟག་པ་ཆོས་ཅན། དེར་ཐལ། དེའི་ཕྱིར། འདོད་
ན། དེ་ཆོས་ཅན། དངོས་པོར་རྟོགས་པའི་ཚད་མ་ཡོད་པར་ཐལ། དངོས་
པོར་རྟོགས་པའི་ཚད་མ་ཡོད་པར་རྟོགས་པའི་ཚད་མ་ཡོད་པའི་ཕྱིར། མ་
ཁྱབ་ན། དངོས་པོར་རྟོགས་པའི་ཚད་མ་ཆོས་ཅན། ཁྱོད་ཡོད་པར་རྟོགས་
པའི་ཚད་མ་ཡོད་ན། ཁྱོད་ཡོད་པས་ཁྱབ་པར་ཐལ། བདག་མེད་ཡིན་པའི་
ཕྱིར། རྩ་བར་འདོད་ན། དེ་ཆོས་ཅན། དངོས་པོ་ཡིན་པར་ཐལ། དངོས་པོར་
རྟོགས་པའི་ཚད་མ་ཡོད་པའི་ཕྱིར། མ་ཁྱབ་ན། དེ་ཆོས་ཅན། ཁྱོད་དངོས་
པོར་རྟོགས་པའི་ཚད་མ་ཡོད་ན། ཁྱོད་དངོས་པོ་ཡིན་པས་ཁྱབ་པར་ཐལ། 
བདག་མེད་ཡིན་པའི་ཕྱིར། 
གཞན་ཡང༌། རྟག་པ་ཆོས་ཅན། དངོས་པོར་རྟོགས་པའི་ཚད་མ་
ཡོད་པར་རྟོགས་པའི་ཚད་མ་མེད་པར་ཐལ། དངོས་པོར་རྟོགས་པའི་ཚད་
མ་མེད་པར་རྟོགས་པའི་ཚད་མ་ཡོད་པའི་ཕྱིར། མ་གྲུབ་ན། དེ་ཆོས་ཅན། 
དེར་ཐལ། དངོས་པོར་རྟོགས་པའི་ཚད་མ་མེད་ངེས་ཡིན་པའི་ཕྱིར། མ་
ཁྱབ་ན། དངོས་པོར་རྟོགས་པའི་ཚད་མ་ཆོས་ཅན། ཁྱོད་མེད་ངེས་ཡིན་
ན། ཁྱོད་མེད་པར་རྟོགས་པའི་ཚད་མ་ཡོད་པས་ཁྱབ་པར་ཐལ། བདག་
མེད་ཡིན་པའི་ཕྱིར། ཁ་ཅིག ། གཞི་གྲུབ་ན། རྟག་པར་རྟོགས་པའི་ཚད་མ་
དངོས་པོར་རྟོགས་པའི་ཚད་མ་ཡོད་པས་ཁྱབ་ཟེར་ན། བུམ་པ་ཆོས་ཅན། 
དེར་ཐལ། དེའི་ཕྱིར། མ་གྲུབ་ན། དེ་ཆོས་ཅན། དེར་ཐལ། དངོས་པོ་ཡིན་
པའི་ཕྱིར། རྩ་བར་འདོད་ན། བུམ་པ་ཆོས་ཅན། རྟག་པར་རྟོགས་པའི་ཚད་

- 9 -

འབྲས་སྤུངས་སྒོ་མང་གློག་རྡུལ་གཙུག་ལག་དེབ་ཨང་།༼  ༦༡  ༽ཀུན་མཁྱེན་བསྡུས་གྲྭ་ཕྱོགས་བསྒྲིགས།

མ་ཡོད་པར་ཐལ། རྟག་པར་རྟོགས་པའི་ཚད་མ་དངོས་པོར་རྟོགས་པའི་
ཚད་མ་ཡོད་པའི་ཕྱིར། མ་ཁྱབ་ན། རྟག་པར་རྟོགས་པའི་ཚད་མ་ཆོས་ཅན། 
ཁྱོད་དངོས་པོར་རྟོགས་པའི་ཚད་མ་ཡོད་ན། ཁྱོད་ཡོད་པས་ཁྱབ་པར་ཐལ། 
བདག་མེད་ཡིན་པའི་ཕྱིར། གོང་དུ་འདོད་ན། བུམ་པ་ཆོས་ཅན། རྟག་པ་
ཡིན་པར་ཐལ། རྟག་པར་རྟོགས་པའི་ཚད་མ་ཡོད་པའི་ཕྱིར། འདོད་མི་
ནུས་ཏེ། མི་རྟག་པ་ཡིན་པའི་ཕྱིར་ཏེ། བེམ་པོ་ཡིན་པའི་ཕྱིར་ཏེ། བུམ་པ་
ཡིན་པའི་ཕྱིར། 
ཁ་ཅིག ། གཞི་གྲུབ་ན། མི་རྟག་པར་རྟོགས་པའི་ཚད་མ་ཡོད་
པས་ཁྱབ་ཟེར་ན། གཞལ་བྱ་ཆོས་ཅན། དེར་ཐལ། དེའི་ཕྱིར། མ་གྲུབ་ན། 
དེ་ཆོས་ཅན། དེར་ཐལ། ཤེས་བྱ་དང་དོན་གཅིག་ཡིན་པའི་ཕྱིར། རྩ་བར་
འདོད་མི་ནུས་ཏེ། རྟག་པར་རྟོགས་པའི་ཚད་མ་ཡོད་པའི་ཕྱིར། མ་གྲུབ་
ན། དེ་ཆོས་ཅན། ཁྱོད་རྟག་པར་རྟོགས་པའི་ཚད་མ་ཡོད་པར་ཐལ། ཁྱོད་
དེར་རྟོགས་པའི་རྣམ་མཁྱེན་ཡོད་པའི་ཕྱིར། མ་གྲུབ་ན། དེ་ཆོས་ཅན། དེར་
ཐལ། ཁྱོད་ཤེས་བྱ་དང་དོན་གཅིག་ཡིན་པའི་ཕྱིར། ཁ་ཅིག །  མི་རྟག་
པར་རྟོགས་པའི་ཚད་མ་ཡོད་ན། གཟུགས་སུ་རྟོགས་པའི་ཚད་མ་ཡོད་
པས་ཁྱབ་ཟེར་ན། དངོས་པོ་ཆོས་ཅན། དེར་ཐལ། དེའི་ཕྱིར། མ་གྲུབ་ན། 
དེ་ཆོས་ཅན། དེར་ཐལ། མི་རྟག་པ་ཡིན་པའི་ཕྱིར་ཏེ། སྐད་ཅིག་མ་ཡིན་
པའི་ཕྱིར་ཏེ། འདུས་བྱས་ཡིན་པའི་ཕྱིར། རྩ་བར་འདོད་ན། དེ་ཆོས་ཅན། 
གཟུགས་ཡིན་པར་ཐལ། དེར་རྟོགས་པའི་ཚད་མ་ཡོད་པའི་ཕྱིར། མ་ཁྱབ་
ན། གཟུགས་ཆོས་ཅན། ཁྱོད་དུ་རྟོགས་པའི་ཚད་མ་ཡོད་ན། ཁྱོད་ཡིན་པས་
ཁྱབ་པར་ཐལ། ཁྱོད་བདག་མེད་ཡིན་པའི་ཕྱིར། རྩ་བར་འདོད་ན། དེ་ཆོས་

- 10 -

འབྲས་སྤུངས་སྒོ་མང་གློག་རྡུལ་གཙུག་ལག་དེབ་ཨང་།༼  ༦༡  ༽བསྡུས་གྲྭའི་རྣམ་བཞག

ཅན། བེམ་པོ་ཡིན་པར་ཐལ། གཟུགས་ཡིན་པའི་ཕྱིར། འདོད་མི་ནུས་ཏེ། 
ལྡན་མིན་འདུ་བྱེད་ཡིན་པའི་ཕྱིར། མ་གྲུབ་ན། དེར་ཐལ། དངོས་པོ་དང་
གཅིག་ཡིན་པའི་ཕྱིར། གཞན་ཡང༌། རྣམ་མཁྱེན་ཆོས་ཅན། གཟུགས་སུ་
རྟོགས་པའི་ཚད་མ་ཡོད་པར་ཐལ། དངོས་པོར་རྟོགས་པའི་ཚད་མ་ཡོད་
པའི་ཕྱིར་ཏེ། དངོས་པོ་ཡིན་པའི་ཕྱིར། གཟུགས་ཤེས་ལྡན་མིན་འདུ་བྱེད་
གསུམ་པོ་གང་རུང་ཡིན་པའི་ཕྱིར། ཤེས་པ་ཡིན་པའི་ཕྱིར་ཏེ། རྣམ་མཁྱེན་
ཡིན་པའི་ཕྱིར། རྩ་བར་འདོད་ན། དེ་ཆོས་ཅན། གཟུགས་ཡིན་པར་ཐལ། 
གཟུགས་སུ་རྟོགས་པའི་ཚད་མ་ཡོད་པའི་ཕྱིར། འདོད་མི་ནུས་ཏེ། ཤེས་
པ་ཡིན་པའི་ཕྱིར། ཁྱབ་སྟེ། གཟུགས་ཤེས་གཉིས་འགལ་བ་ཡིན་པའི་ཕྱིར་
ཏེ། བདག་མེད་ཡིན་པའི་ཕྱིར། ཁ་ཅིག ། དངོས་པོར་རྟོགས་པའི་ཚད་མ་
ཡོད་ན། ཤེས་པར་རྟོགས་པའི་ཚད་མ་ཡོད་པས་ཁྱབ་ཟེར་ན། ཀ་བ་ཆོས་
ཅན། དེར་ཐལ། དེའི་ཕྱིར། མ་གྲུབ་ན། དེ་ཆོས་ཅན། དེར་ཐལ། དངོས་པོ་
ཡིན་པའི་ཕྱིར་ཏེ། དོན་བྱེད་ནུས་པ་ཡིན་པའི་ཕྱིར། མ་གྲུབ་ན། དེ་ཆོས་
ཅན། དེར་ཐལ། གདུང་འདེགས་ཀྱི་དོན་བྱེད་ནུས་པ་ཡིན་པའི་ཕྱིར། ཁྱབ་
སྟེ། དེ་ཀ་བའི་མཚན་ཉིད་ཡིན་པའི་ཕྱིར། རྩ་བར་འདོད་ན། དེ་ཆོས་ཅན། 
ཤེས་པ་ཡིན་པར་ཐལ། ཤེས་པར་རྟོགས་པའི་ཚད་མ་ཡོད་པའི་ཕྱིར། མ་
ཁྱབ་ན། དེ་ཆོས་ཅན། ཁྱོད་ཤེས་པར་རྟོགས་པའི་ཚད་མ་ཡོད་ན། ཁྱོད་
ཤེས་པ་ཡིན་པས་ཁྱབ་པར་ཐལ། ཁྱོད་བདག་མེད་ཡིན་པའི་ཕྱིར། གོང་དུ་
འདོད་ན། དེ་ཆོས་ཅན། ཤེས་པ་མ་ཡིན་པར་ཐལ། གཟུགས་ཡིན་པའི་ཕྱིར་
ཏེ། ཀ་བ་ཡིན་པའི་ཕྱིར། གཞན་ཡང༌། སྒྲ་ཆོས་ཅན། དེར་ཐལ། དེའི་ཕྱིར། 
མ་གྲུབ་ན། དེ་ཆོས་ཅན། དེར་ཐལ། མི་རྟག་པ་ཡིན་པའི་ཕྱིར། མ་གྲུབ་ན། 

- 11 -

འབྲས་སྤུངས་སྒོ་མང་གློག་རྡུལ་གཙུག་ལག་དེབ་ཨང་།༼  ༦༡  ༽ཀུན་མཁྱེན་བསྡུས་གྲྭ་ཕྱོགས་བསྒྲིགས།

སྒྲ་མི་རྟག་པ་ཡིན་པས་ཐལ། བདག་མེད་ཡིན་པའི་ཕྱིར། རྩ་བར་འདོད་
ན། དེ་ཆོས་ཅན། ཤེས་པར་ཐལ། ཤེས་པར་རྟོགས་པའི་ཚད་མ་ཡོད་པའི་
ཕྱིར། འདོད་མི་ནུས་ཏེ། བེམ་པོ་ཡིན་པའི་ཕྱིར་ཏེ། བེམ་པོར་རྟོགས་པའི་
ཚད་མ་ཡོད་པའི་ཕྱིར་ཏེ། སྒྲ་ཡིན་པའི་ཕྱིར། ཁ་ཅིག ། དངོས་པོར་རྟོགས་
པའི་ཚད་མ་ཤེས་པར་རྟོགས་པའི་ཚད་མ་ཡོད་ན། ཤེས་པར་རྟོགས་པའི་
ཚད་མ་དངོས་པོར་རྟོགས་པའི་ཚད་མ་ཡོད་པས་ཁྱབ་ཟེར་ན། བུམ་པ་
ཆོས་ཅན། དེར་ཐལ། དེའི་ཕྱིར། མ་གྲུབ་ན། དེ་ཆོས་ཅན། དེར་ཐལ། དངོས་
པོར་རྟོགས་པའི་ཚད་མ་ཤེས་པ་ཡིན་པའི་ཕྱིར། མ་གྲུབ་ན། དེ་ཆོས་ཅན། 
དེར་ཐལ། དངོས་པོར་རྟོགས་པའི་ཚད་མ་ཚད་མ་ཡིན་པའི་ཕྱིར། མ་གྲུབ་
ན། དེར་ཐལ། དངོས་པོ་ཡིན་པའི་ཕྱིར། ཁ་ཅིག ། ཤེས་པར་རྟོགས་པའི་
ཚད་མ་ཡོད་ན། ཚད་མར་རྟོགས་པའི་ཚད་མ་ཡོད་པས་ཁྱབ་ཟེར་ན། སྒྲ་
རྟག་འཛིན་རྟོག་པ་ཆོས་ཅན། དེར་ཐལ། དེའི་ཕྱིར། མ་གྲུབ་ན། དེ་ཆོས་
ཅན། དེར་ཐལ། ཤེས་པ་ཡིན་པའི་ཕྱིར་ཏེ། ལོག་ཤེས་ཡིན་པའི་ཕྱིར་ཏེ། སྒྲ་
རྟག་འཛིན་རྟོག་པ་ཡིན་པའི་ཕྱིར། རྩ་བར་འདོད་ན། དེ་ཆོས་ཅན། ཚད་
མ་ཡིན་པར་ཐལ། ཚད་མར་རྟོགས་པའི་ཚད་མ་ཡོད་པའི་ཕྱིར། འདོད་མི་
ནུས་ཏེ། ཚད་མིན་གྱི་བློ་ཡིན་པའི་ཕྱིར། ཁ་ཅིག ། ཁྱོད་འཛིན་པའི་བློ་ཡོད་
པར་རྟོགས་པའི་ཚད་མ་ཡོད་ན། ཁྱོད་འཇལ་བའི་བློ་ཡོད་པར་རྟོགས་པའི་
ཚད་མ་ཡོད་པས་ཁྱབ་ཟེར་ན། རི་བོང་རྭ་ཆོས་ཅན། དེར་ཐལ། དེའི་ཕྱིར། 
མ་གྲུབ་ན། དེ་ཆོས་ཅན། དེར་ཐལ། ཡོད་མེད་གང་རུང་ཡིན་པའི་ཕྱིར། 
ཁྱབ་སྟེ། ཡོད་མེད་གང་རུང་ཡིན་ན། ཁྱོད་འཛིན་པའི་བློ་ཡོད་པས་ཁྱབ་
པའི་ཕྱིར། རྩ་བར་འདོད་ན། དེ་ཆོས་ཅན། ཡོད་པར་འཇལ་བའི་ཚད་མ་

- 12 -

འབྲས་སྤུངས་སྒོ་མང་གློག་རྡུལ་གཙུག་ལག་དེབ་ཨང་།༼  ༦༡  ༽བསྡུས་གྲྭའི་རྣམ་བཞག

ཡོད་པར་ཐལ། ཁྱོད་འཇལ་བའི་བློ་ཡོད་པར་རྟོགས་པའི་ཚད་མ་ཡོད་པའི་
ཕྱིར། འདོད་ན། དེ་ཆོས་ཅན། ཡོད་པར་ཐལ། ཡོད་པར་འཇལ་བའི་ཚད་
མ་ཡོད་པའི་ཕྱིར། འདོད་མི་ནུས་ཏེ། མེད་ངེས་ཡིན་པའི་ཕྱིར། མ་གྲུབ་ན། 
རི་བོང་རྭ་མེད་པར་ཐལ། བདག་མེད་ཡིན་པའི་ཕྱིར། 
ཁ་ཅིག ། ཁྱོད་བུམ་པའི་དངོས་རྒྱུ་ཡིན་ན། ཁྱོད་ཡིན་ན་བུམ་
པའི་དངོས་རྒྱུ་ཡིན་པས་ཁྱབ་ཟེར་ན། བུམ་པའི་སྔ་ལོགས་སུ་བྱུང་བ་ཆོས་
ཅན། དེར་ཐལ། དེའི་ཕྱིར། མ་གྲུབ་ན། དེ་ཆོས་ཅན། དེར་ཐལ། ཁྱོད་བུམ་
པའི་རྒྱུ་གང་ཞིག །ཁྱོད་དང་བུམ་པའི་བར་ལ་ཆོས་གཞན་གྱིས་མ་ཆོད་
པའི་ཕྱིར། མ་གྲུབ་ན། དེ་ཆོས་ཅན། ཁྱོད་ཀྱི་སྔ་ལོགས་སུ་བྱུང་བ་དང་ཁྱོད་
ཀྱི་བར་ཆོས་གཞན་གྱིས་མ་ཆོད་པར་ཐལ། དངོས་པོ་ཡིན་པའི་ཕྱིར། རྩ་
བར་འདོད་ན། བུམ་པའི་སྔ་ལོགས་སུ་བྱུང་བའི་སྔ་ལོགས་སུ་བྱུང་བ་ཆོས་
ཅན། དེར་ཐལ། དེའི་ཕྱིར། མ་གྲུབ་ན། དེ་ཆོས་ཅན། དེར་ཐལ། བུམ་པའི་
རྒྱུ་ཡིན་པའི་ཕྱིར་ཏེ། བུམ་པའི་བརྒྱུད་རྒྱུ་ཡིན་པའི་ཕྱིར། མ་གྲུབ་ན། དངོས་
པོ་ཆོས་ཅན། ཁྱོད་ཀྱི་སྔ་ལོགས་སུ་བྱུང་བའི་སྔ་ལོགས་སུ་བྱུང་བ་ཁྱོད་ཀྱི་
བརྒྱུད་རྒྱུ་ཡིན་པར་ཐལ། དངོས་པོ་ཡིན་པའི་ཕྱིར། གོང་དུ་འདོད་ན། དེ་
ཆོས་ཅན། ཁྱོད་བུམ་པའི་དངོས་རྒྱུ་མ་ཡིན་པར་ཐལ། ཁྱོད་བུམ་པ་བརྒྱུད་
ནས་སྐྱེད་བྱེད་ཡིན་པའི་ཕྱིར། ཁ་ཅིག ། ཁྱོད་བུམ་པའི་དངོས་འབྲས་ཡིན་
ན། ཁྱོད་ཡིན་ན་བུམ་པའི་དངོས་འབྲས་ཡིན་པས་ཁྱབ་ཟེར་ན། བུམ་པའི་
ཕྱི་ལོགས་སུ་བྱུང་བ་ཆོས་ཅན། དེར་ཐལ། དེའི་ཕྱིར། མ་གྲུབ་ན། བུམ་པ་
ཆོས་ཅན། ཁྱོད་ཀྱི་ཕྱི་ལོགས་སུ་བྱུང་བ་ཁྱོད་ཀྱི་དངོས་འབྲས་ཡིན་པར་
ཐལ། དངོས་པོ་ཡིན་པའི་ཕྱིར། རྩ་བར་འདོད་ན། བུམ་པའི་ཕྱི་ལོགས་སུ་

- 13 -

འབྲས་སྤུངས་སྒོ་མང་གློག་རྡུལ་གཙུག་ལག་དེབ་ཨང་།༼  ༦༡  ༽ཀུན་མཁྱེན་བསྡུས་གྲྭ་ཕྱོགས་བསྒྲིགས།

བྱུང་བའི་ཕྱི་ལོགས་སུ་བྱུང་བ་ཆོས་ཅན། དེར་ཐལ། དེའི་ཕྱིར། མ་གྲུབ་ན། 
དེ་ཆོས་ཅན། དེར་ཐལ། བུམ་པའི་འབྲས་བུ་ཡིན་པའི་ཕྱིར་ཏེ། བུམ་པའི་
བརྒྱུད་འབྲས་ཡིན་པའི་ཕྱིར། མ་གྲུབ་ན། བུམ་པ་ཆོས་ཅན། ཁྱོད་ཀྱི་ཕྱི་
ལོགས་སུ་བྱུང་བའི་ཕྱི་ལོགས་སུ་བྱུང་བ་ཁྱོད་ཀྱི་བརྒྱུད་འབྲས་ཡིན་པར་
ཐལ། དངོས་པོ་ཡིན་པའི་ཕྱིར། རྩ་བར་འདོད་ན། དེ་ཆོས་ཅན། ཁྱོད་བུམ་
པ་ལས་དངོས་སུ་སྐྱེས་པར་ཐལ། ཁྱོད་བུམ་པའི་དངོས་འབྲས་ཡིན་པའི་
ཕྱིར། འདོད་མི་ནུས་ཏེ། ཁྱོད་དང་བུམ་པ་གཉིས་ཀྱི་བར་ལ་ཆོས་གཞན་
གྱིས་ཆོད་པའི་ཕྱིར། ཁ་ཅིག །  ཆོས་དེའི་འབྲས་བུ་ཡིན་ན། ཆོས་དེའི་
བརྒྱུད་འབྲས་མ་ཡིན་པས་ཁྱབ་ཟེར་ན། འོ་ན་བུམ་པའི་རྒྱུ་ཡིན་ན། བུམ་
པའི་དངོས་རྒྱུ་ཡིན་པས་ཁྱབ་པར་ཐལ། ཆོས་དེའི་འབྲས་བུ་ཡིན་ན། ཆོས་
དེའི་བརྒྱུད་འབྲས་མ་ཡིན་པས་ཁྱབ་པའི་ཕྱིར་རྟགས་ཁས། འདོད་ན། བུམ་
པའི་སྔ་ལོགས་སུ་བྱུང་བའི་སྔ་ལོགས་སུ་བྱུང་བ་ཆོས་ཅན། དེར་ཐལ། དེའི་
ཕྱིར་ཏེ། བུམ་པའི་བརྒྱུད་རྒྱུ་ཡིན་པའི་ཕྱིར། མ་གྲུབ་ན། བུམ་པ་ཆོས་ཅན། 
ཁྱོད་ཀྱི་སྔ་ལོགས་སུ་བྱུང་བའི་སྔ་ལོགས་སུ་བྱུང་བ་ཁྱོད་ཀྱི་བརྒྱུད་རྒྱུ་ཡིན་
པར་ཐལ། འདུས་བྱས་ཡིན་པའི་ཕྱིར། གོང་དུ་འདོད་མི་ནུས་ཏེ། བུམ་པའི་
བརྒྱུད་རྒྱུ་ཡིན་པའི་ཕྱིར། ཁ་ཅིག ། ཁྱོད་གཟུགས་ཡིན་ན། ཁྱོད་ཡིན་ན་
གཟུགས་ཡིན་པས་ཁྱབ་ཟེར་ན། སྒྲ་ཆོས་ཅན། དེར་ཐལ། དེའི་ཕྱིར་ཏེ། 
གཟུགས་སྒྲ་དྲི་རོ་རེག་བྱ་གང་རུང་ཡིན་པའི་ཕྱིར་ཏེ། གཟུགས་ཡིན་པའི་
ཕྱིར་ཏེ། སྒྲ་ཡིན་པའི་ཕྱིར། རྩ་བར་འདོད་ན། སྒྲར་གྱུར་པའི་རྣམ་མཁྱེན་
ཆོས་ཅན། དེར་ཐལ། དེའི་ཕྱིར། འདོད་ན། དེ་ཆོས་ཅན། བེམ་པོ་ཡིན་པར་
ཐལ། གཟུགས་ཡིན་པའི་ཕྱིར། འདོད་མི་ནུས་ཏེ། ཤེས་པ་ཡིན་པའི་ཕྱིར་ཏེ། 

- 14 -

འབྲས་སྤུངས་སྒོ་མང་གློག་རྡུལ་གཙུག་ལག་དེབ་ཨང་།༼  ༦༡  ༽བསྡུས་གྲྭའི་རྣམ་བཞག

ཚད་མ་ཡིན་པའི་ཕྱིར་ཏེ། རྣམ་མཁྱེན་ཡིན་པའི་ཕྱིར། ཁ་ཅིག ། ཁྱོད་ཤེས་
པ་ཡིན་ན། ཁྱོད་ཀྱི་རྒྱུ་ཡིན་ན་ཤེས་པ་ཡིན་པས་ཁྱབ་ཟེར་ན། བུམ་འཛིན་
རྟོག་པ་ཆོས་ཅན། དེར་ཐལ། དེའི་ཕྱིར། འདོད་ན། དེའི་རྒྱུར་གྱུར་པའི་བུམ་
པ་ཆོས་ཅན། དེར་ཐལ། དེའི་ཕྱིར། མ་གྲུབ་ན། ཁོ་ཁོ་རང་ཡིན་པར་ཐལ། 
ཁོ་ཡོད་པའི་ཕྱིར། མ་གྲུབ་ན། བུམ་འཛིན་རྟོག་པའི་རྒྱུར་གྱུར་པའི་བུམ་པ་
ཡོད་པར་ཐལ། བུམ་འཛིན་རྟོག་པ་ཡོད་པའི་ཕྱིར། གོང་དུ་འདོད་མི་ནུས་
ཏེ། བེམ་པོ་ཡིན་པའི་ཕྱིར།
དེས་ན་རང་ལུགས་ལ། སྐྱེད་བྱེད་རྒྱུའི་མཚན་ཉིད། ཡང་ན་ཆོས་
དེ་ལ་ཕན་འདོགས་བྱེད་ཆོས་དེའི་རྒྱུའི་མཚན་ཉིད་དུ་འཇོག །བུམ་པ་ལ་
དངོས་སུ་ཕན་འདོགས་བྱེད་བུམ་པའི་དངོས་རྒྱུའི་མཚན་ཉིད། བུམ་པ་ལ་
བརྒྱུད་ནས་ཕན་འདོགས་བྱེད། བུམ་པའི་བརྒྱུད་རྒྱུའི་མཚན་ཉིད། རྒྱུ་དེ་ལ་
དབྱེ་ན། དངོས་རྒྱུ། བརྒྱུད་རྒྱུ། བརྒྱུད་རྒྱུའི་བརྒྱུད་རྒྱུ་སོགས་ཡོད། །
ཁ་ཅིག ། གཞི་གྲུབ་ན། སྤྱི་དང་བྱེ་བྲག་གཉིས་ཀ་ཡིན་པས་ཁྱབ་
ཟེར་ན། ཀ་བུམ་གཉིས་ཆོས་ཅན། དེར་ཐལ། དེའི་ཕྱིར། མ་གྲུབ་ན། དེ་
ཆོས་ཅན། དེར་ཐལ། དངོས་པོ་ཡིན་པའི་ཕྱིར། རྩ་བར་འདོད་ན། ཀ་བུམ་
གཉིས་ཆོས་ཅན། སྤྱི་ཡིན་པར་ཐལ། སྤྱི་དང་བྱེ་བྲག་གཉིས་ཀ་ཡིན་པའི་
ཕྱིར། འདོད་ན། དེ་ཆོས་ཅན། ཁྱོད་ཀྱི་བྱེ་བྲག་ཡོད་པར་ཐལ། ཁྱོད་སྤྱི་
ཡིན་པའི་ཕྱིར། འདོད་ན། དེ་ཆོས་ཅན། ཁྱོད་ཡིན་པ་ཡོད་པར་ཐལ། ཁྱོད་
ཀྱི་བྱེ་བྲག་ཡོད་པའི་ཕྱིར། འདོད་མི་ནུས་ཏེ། ཁྱོད་ཡིན་པ་མི་སྲིད་པའི་
ཤེས་བྱ་ཡིན་པའི་ཕྱིར། གཞན་ཡང༌། ཤེས་བྱ་ཆོས་ཅན། དེར་ཐལ། དེའི་
ཕྱིར། རྟགས་གྲུབ་སྟེ། རྟག་པ་ཡིན་པའི་ཕྱིར་ཏེ། ཤེས་བྱ་དང་གཅིག་ཡིན་

- 15 -

འབྲས་སྤུངས་སྒོ་མང་གློག་རྡུལ་གཙུག་ལག་དེབ་ཨང་།༼  ༦༡  ༽ཀུན་མཁྱེན་བསྡུས་གྲྭ་ཕྱོགས་བསྒྲིགས།

པའི་ཕྱིར། རྩ་བར་འདོད་ན། དེ་ཆོས་ཅན། བྱེ་བྲག་ཡིན་པར་ཐལ། དེ་
གཉིས་ཀ་ཡིན་པའི་ཕྱིར། འདོད་ན། དེ་ཆོས་ཅན། ཁྱོད་ཀྱི་སྤྱི་ཡོད་པར་
ཐལ། ཁྱོད་བྱེ་བྲག་ཡིན་པའི་ཕྱིར། འདོད་མི་ནུས་ཏེ། གཞི་གྲུབ་ན། ཁྱོད་
ཡིན་པས་ཁྱབ་པའི་ཕྱིར། ཁ་ཅིག ། ཡིན་པ་སྲིད་པའི་ཤེས་བྱ་ཡིན་ན། སྤྱི་
ཡིན་པས་ཁྱབ་ཟེར་ན། བུམ་པ་དང་གཅིག་ཆོས་ཅན། དེར་ཐལ། དེའི་
ཕྱིར། རྟགས་གྲུབ་སྟེ། ཁྱོད་ཡིན་པ་ཡོད་པའི་ཤེས་བྱ་ཡིན་པའི་ཕྱིར་ཏེ། བུམ་
པ་དེ་ཁྱོད་ཀྱི་ཡིན་པ་ཡིན་པའི་ཕྱིར། མ་གྲུབ་ན། བུམ་པ་ཆོས་ཅན། ཁྱོད་
ཁྱོད་དང་གཅིག་གི་ཡིན་པ་ཡིན་པར་ཐལ། ཁྱོད་གཞི་གྲུབ་པའི་ཕྱིར། རྩ་
བར་འདོད་ན། བུམ་པ་དང་གཅིག་ཆོས་ཅན། ཁྱོད་ཀྱི་བྱེ་བྲག་ཡོད་པར་
ཐལ། ཁྱོད་སྤྱི་ཡིན་པའི་ཕྱིར། འདོད་ན། དེ་ཆོས་ཅན། ཁྱོད་ཀྱི་ཡིན་པ་དུ་
མ་ཡོད་པར་ཐལ། ཁྱོད་ཀྱི་བྱེ་བྲག་ཡོད་པའི་ཕྱིར། འདོད་མི་ནུས་ཏེ། ཁྱོད་
ཡིན་པ་གཅིག་ལས་མེད་པའི་ཕྱིར་ཏེ། ཁྱོད་ཆོས་ཅན་དེ་དང་གཅིག་ཡིན་
པའི་ཕྱིར། ཁ་ཅིག ། གཞི་གྲུབ་ན། ཁྱོད་དང་གཅིག་ཁྱོད་དང་གཅིག་ཡིན་
པས་ཁྱབ་ཟེར་ན། བུམ་པ་ཆོས་ཅན། དེར་ཐལ། དེའི་ཕྱིར། འདོད་ན། བུམ་
པ་དང་གཅིག་དངོས་པོ་ཡིན་པར་ཐལ། བུམ་པ་དང་གཅིག་བུམ་པ་དང་
གཅིག་ཡིན་པའི་ཕྱིར། འདོད་མི་ནུས་ཏེ། དེ་དང་གཅིག་རྟག་པ་ཡིན་པའི་
ཕྱིར། མ་གྲུབ་ན། དེ་ཆོས་ཅན། ཁྱོད་དང་གཅིག་རྟག་པ་ཡིན་པར་ཐལ། 
གཞི་གྲུབ་པའི་ཕྱིར། གཞན་ཡང༌། བུམ་པ་དང་གཅིག་ཆོས་ཅན། བུམ་
པའི་ལྡོག་པ་ཡིན་པར་ཐལ། བུམ་པ་དང་གཅིག་ཡིན་པའི་ཕྱིར། མ་གྲུབ་
ན། བུམ་པ་ཆོས་ཅན། ཁྱོད་དང་གཅིག་ཡིན་ན། ཁྱོད་ཀྱི་ལྡོག་པ་ཡིན་པས་
ཁྱབ་པར་ཐལ། བདག་མེད་ཡིན་པའི་ཕྱིར། རྩ་བར་འདོད་ན། དེ་ཆོས་ཅན། 

- 16 -

འབྲས་སྤུངས་སྒོ་མང་གློག་རྡུལ་གཙུག་ལག་དེབ་ཨང་།༼  ༦༡  ༽བསྡུས་གྲྭའི་རྣམ་བཞག

ལྟོ་ལྡིར་བའི་མཚོན་བྱ་ཡིན་པར་ཐལ། བུམ་པའི་ལྡོག་པ་ཡིན་པའི་ཕྱིར། མ་
ཁྱབ་ན། བུམ་པ་ཆོས་ཅན། ཁྱོད་ཀྱི་ལྡོག་པ་ཡིན་ན་ལྟོ་ལྡིར་བའི་མཚོན་བྱ་
ཡིན་པས་ཁྱབ་པར་ཐལ། ཁྱོད་ལྟོ་ལྡིར་བའི་མཚོན་བྱ་ཡིན་པའི་ཕྱིར། རྩ་
བར་འདོད་ན། ལྟོ་ལྡིར་བ་ཆོས་ཅན། ཁྱོད་ཡིན་ན། བུམ་པ་དང་གཅིག་
ཡིན་པས་ཁྱབ་པར་ཐལ། དེ་ཁྱོད་ཀྱི་མཚོན་བྱ་ཡིན་པའི་ཕྱིར། ཁྱབ་སྟེ། དེ་
ཁྱོད་ཀྱི་མཚོན་བྱ་ཡིན་ན། དེ་ཡིན་ན། ཁྱོད་ཡིན་པས་ཁྱབ་པ་དང༌། ཁྱོད་
ཡིན་ན་དེ་ཡིན་པས་ཁྱབ་པ་སོགས་སྒོ་བརྒྱད་ཀ་ངེས་དགོས་པའི་ཕྱིར་
ཏེ། བདག་མེད་ཡིན་པའི་ཕྱིར། རྩ་བར་འདོད་ན། གསེར་བུམ་ཆོས་ཅན། 
བུམ་པ་དང་གཅིག་ཡིན་པར་ཐལ། ལྟོ་ལྡིར་བ་ཡིན་པའི་ཕྱིར་ཏེ། གསེར་
བུམ་ཡིན་པའི་ཕྱིར། འདོད་ན། དེ་ཆོས་ཅན། བུམ་པ་ཡིན་ན། ཁྱོད་ཡིན་
པས་ཁྱབ་པར་ཐལ། ཁྱོད་བུམ་པ་དང་གཅིག་ཡིན་པའི་ཕྱིར། འདོད་ན། རྫ་
བུམ་ཆོས་ཅན། དེར་ཐལ། དེའི་ཕྱིར་ཏེ། བུམ་པའི་བྱེ་བྲག་ཡིན་པའི་ཕྱིར། 
མ་གྲུབ་ན། དེ་ཆོས་ཅན། དེར་ཐལ། ཁྱོད་བུམ་པ་ཡིན། ཁྱོད་བུམ་པ་དང་
བདག་གཅིག་ཏུ་འབྲེལ། ཁྱོད་མ་ཡིན་ཞིང་བུམ་པ་ཡིན་པའི་གཞི་མཐུན་
པ་དུ་མ་གྲུབ་པའི་ཕྱིར། ཁྱབ་སྟེ། དེ་ལྟ་བུ་བུམ་པའི་བྱེ་བྲག་གི་མཚན་ཉིད་
ཡིན་པའི་ཕྱིར། ཁ་ཅིག ། བུམ་པ་དང་འགལ་བ་བུམ་པ་དང་འགལ་བ་
ཡིན་པར་ཐལ། དེ་དང་མི་འགལ་བ་དེ་དང་མི་འགལ་པ་ཡིན་པའི་ཕྱིར་
ན་མ་ཁྱབ། འདོད་མི་ནུས་ཏེ། དེ་དང་འགལ་བ་དེ་དང་མི་འགལ་བ་ཡིན་
པའི་ཕྱིར་ཏེ། དེ་དང་འགལ་བ་ཡང་ཡིན། བུམ་པ་ཡང་ཡིན་པའི་གཞི་
མཐུན་པ་ཡོད་པའི་ཕྱིར་ཏེ། གསེར་བུམ་ཟངས་བུམ་གཉིས་དེ་དེ་ཡིན་
པའི་ཕྱིར། མ་གྲུབ་ན། དེ་ཆོས་ཅན། དེ་འདྲའི་གཞི་མཐུན་པ་ཡིན་པར་

- 17 -

འབྲས་སྤུངས་སྒོ་མང་གློག་རྡུལ་གཙུག་ལག་དེབ་ཨང་།༼  ༦༡  ༽ཀུན་མཁྱེན་བསྡུས་གྲྭ་ཕྱོགས་བསྒྲིགས།

ཐལ། དང་པོ་གང་ཞིག །ཕྱི་མ་ཡིན་པའི་ཕྱིར། དང་པོ་གྲུབ་སྟེ། ཁྱོད་བུམ་
པ་དང་ཐ་དད། ཁྱོད་ཀྱང་ཡིན་བུམ་པ་ཡང་ཡིན་པའི་གཞི་མཐུན་པ་མེད་
པའི་ཕྱིར། དང་པོ་གྲུབ་སྟེ། ཁྱོད་ཡོད། བུམ་པ་དང་གཅིག་མ་ཡིན་པའི་
ཕྱིར། གཉིས་པ་གྲུབ་སྟེ། བདག་མེད་ཡིན་ན་ཁྱོད་མ་ཡིན་པས་ཁྱབ་པའི་
ཕྱིར། རྩ་རྟགས་གཉིས་པ་མ་གྲུབ་ན། དེ་ཆོས་ཅན། བུམ་པ་ཡིན་པར་ཐལ། 
བུམ་པའི་བྱེ་བྲག་ཡིན་པའི་ཕྱིར་ཏེ། ཆོས་ཅན་དེ་དང་གཅིག་ཡིན་པའི་
ཕྱིར། གཞན་ཡང༌། དངོས་པོ་དང་འགལ་བ་དངོས་པོ་དང་འགལ་བ་ཡིན་
པར་ཐལ། བུམ་པ་ལ་དེའི་ཕྱིར། འདོད་མི་ནུས་ཏེ། དེ་དང་འགལ་བ་དེ་
དང་མི་འགལ་བ་ཡིན་པའི་ཕྱིར་ཏེ། དེ་དང་འགལ་བ་ཡང་ཡིན་དངོས་
པོ་ཡང་ཡིན་པའི་གཞི་མཐུན་པ་ཡོད་པའི་ཕྱིར། མངོན་རྗེས་གཉིས་དེ་
དེ་འདྲའི་གཞི་མཐུན་པ་ཡིན་པའི་ཕྱིར་ཏེ། དེ་དང་པོ་གང་ཞིག །ཕྱི་མ་
ཡིན་པའི་ཕྱིར། དང་པོ་གྲུབ་སྟེ། ཡིན་པ་མི་སྲིད་པའི་ཤེས་བྱ་ཡིན་པའི་
ཕྱིར། གཉིས་པ་གྲུབ་སྟེ། ཚད་མ་ཡིན་པའི་ཕྱིར། གཞན་ཡང༌། དངོས་པོ་
དང་འགལ་བ་ཡང་ཡིན་དངོས་པོའི་བྱེ་བྲག་ཡང་ཡིན་པའི་གཞི་མཐུན་པ་
མེད་པར་ཐལ། དེ་དང་འགལ་བ་དེ་དང་འགལ་བ་ཡིན་པའི་ཕྱིར། འདོད་
མི་ནུས་ཏེ། གཟུགས་སྒྲ་གཉིས་རེ་རེ་ནས་དེ་ཡིན་པའི་ཕྱིར། མ་གྲུབ་ན། དེ་
ཆོས་ཅན། དེར་ཐལ། དང་པོ་གང་ཞིག །ཕྱི་མ་ཡིན་པའི་ཕྱིར། དང་པོ་གྲུབ་
སྟེ། ཡིན་པ་མི་སྲིད་པའི་ཤེས་བྱ་ཡིན་པའི་ཕྱིར། གཉིས་པ་གྲུབ་སྟེ། ཆོས་
ཅན་དེ་དང་གཅིག་ཡིན་པའི་ཕྱིར། ཁ་ཅིག ། སྤྱི་དང་འགལ་བ་སྤྱི་དང་
འགལ་བ་ཡིན་པར་ཐལ། བྱེ་བྲག་དང་འགལ་བ་བྱེ་བྲག་དང་འགལ་བ་
མ་ཡིན་པའི་ཕྱིར་ན། མ་ཁྱབ། རྟགས་གྲུབ་སྟེ། དེ་དང་འགལ་བ་དེ་དང་

- 18 -

འབྲས་སྤུངས་སྒོ་མང་གློག་རྡུལ་གཙུག་ལག་དེབ་ཨང་།༼  ༦༡  ༽བསྡུས་གྲྭའི་རྣམ་བཞག

མི་འགལ་བ་ཡིན་པའི་ཕྱིར་ཏེ། དེ་དང་འགལ་བ་དང་དེ་གཉིས་ཀྱི་གཞི་
མཐུན་ཡོད་པའི་ཕྱིར་ཏེ། ཀ་བུམ་གཉིས་དེ་ཡིན་པའི་ཕྱིར་ཏེ། དེ་དང་པོ་
གང་ཞིག །ཕྱི་མ་ཡིན་པའི་ཕྱིར། དང་པོ་གྲུབ་སྟེ། བྱེ་བྲག་ཡིན་ན། ཀ་བུམ་
གཉིས་མ་ཡིན་པས་ཁྱབ་པའི་ཕྱིར། གཉིས་པ་གྲུབ་སྟེ། དངོས་པོའི་བྱེ་བྲག་
ཡིན་པའི་ཕྱིར་ཏེ། ཆོས་ཅན་དེ་དང་གཅིག་ཡིན་པའི་ཕྱིར། རྩ་བར་འདོད་
ན། སྤྱི་དང་འགལ་བ་སྤྱི་དང་འགལ་བ་མ་ཡིན་པར་ཐལ། དེ་དང་འགལ་
བ་དེ་དང་མི་འགལ་བ་ཡིན་པའི་ཕྱིར། དེ་དང་འགལ་བ་ཡང་ཡིན། དེ་
ཡང་ཡིན་པའི་གཞི་མཐུན་པ་ཡོད་པའི་ཕྱིར་ཏེ། ཡིན་པ་མི་སྲིད་པའི་ཤེས་
བྱ་དེ་ཡིན་པའི་ཕྱིར་ཏེ། དེ་དང་པོ་གང་ཞིག །ཕྱི་མ་ཡིན་པའི་ཕྱིར། དང་པོ་
གྲུབ་སྟེ། སྤྱི་ཡིན་ན། དེ་མ་ཡིན་པས་ཁྱབ་པའི་ཕྱིར། གཉིས་པ་གྲུབ་སྟེ། ཀ་
བུམ་གཉིས་དེ་ཁྱོད་ཀྱི་བྱེ་བྲག་ཡིན་པའི་ཕྱིར། 
ཁ་ཅིག ། ཆོས་དེ་དང་འགལ་བ་ཡིན་ན། ཆོས་དེ་མ་ཡིན་པས་
ཁྱབ་ཟེར་ན། འོ་ན། ཤེས་བྱ་དང་འགལ་བ་ཡིན་ན། ཤེས་བྱ་མ་ཡིན་པས་
ཁྱབ་པར་ཐལ། འདོད་པའི་ཕྱིར། འདོད་ན། རྟག་དངོས་གཉིས་ཆོས་ཅན། 
དེར་ཐལ། དེའི་ཕྱིར། མ་གྲུབ་ན། དེ་ཆོས་ཅན། དེར་ཐལ། ཁྱོད་དང་ཤེས་
བྱའི་གཞི་མཐུན་མེད་པའི་ཕྱིར་ཏེ། བདག་མེད་ཡིན་ན། ཁྱོད་མ་ཡིན་པས་
ཁྱབ་པའི་ཕྱིར། རྩ་བར་འདོད་མི་ནུས་ཏེ། ཤེས་བྱ་ཡིན་པའི་ཕྱིར་ཏེ། ཡོད་
པ་ཡིན་པའི་ཕྱིར། ཁྱབ་སྟེ། ཡོད་པ། ཚད་མས་དམིགས་པ། གཞལ་བྱ། ཚད་
མའི་གཞལ་བྱ། གཞི་གྲུབ། ཚད་མས་གྲུབ་པ་རྣམས་དོན་གཅིག་པའི་ཕྱིར། 
གཞན་ཡང༌། མཚན་ཉིད་ཆོས་ཅན། མཚོན་བྱ་མ་ཡིན་པར་ཐལ། དེ་དང་
འགལ་བ་ཡིན་པའི་ཕྱིར། ཁྱབ་པ་ཁས། མ་གྲུབ་ན། དེ་ཆོས་ཅན། དེར་ཐལ། 

- 19 -

འབྲས་སྤུངས་སྒོ་མང་གློག་རྡུལ་གཙུག་ལག་དེབ་ཨང་།༼  ༦༡  ༽ཀུན་མཁྱེན་བསྡུས་གྲྭ་ཕྱོགས་བསྒྲིགས།

ཁྱོད་མཚོན་བྱ་དང་ཐ་དད། ཁྱོད་ཀྱང་ཡིན། མཚོན་བྱ་ཡང་ཡིན་པའི་གཞི་
མཐུན་པ་མེད་པའི་ཕྱིར། དང་པོ་སླ། གཉིས་པ་གྲུབ་སྟེ། མཚན་མཚོན་
གཉིས་འགལ་བ་ཡིན་པའི་ཕྱིར། རྩ་བར་འདོད་མི་ནུས་ཏེ། རྫས་ཡོད་ཆོས་
གསུམ་ཚང་བ་ཁྱོད་ཀྱི་མཚན་ཉིད་ཡིན་པའི་ཕྱིར། མ་གྲུབ་ན། དེ་མཚན་
ཉིད་ཀྱི་མཚན་ཉིད་ཡིན་པར་ཐལ། བཏགས་ཡོད་ཆོས་གསུམ་ཚང་བ་
མཚོན་བྱའི་མཚན་ཉིད་ཡིན་པའི་ཕྱིར། གཞན་ཡང༌། མཚན་ཉིད་མཚན་
ཉིད་ཡིན་པར་ཐལ། དེ་མཚོན་བྱ་མ་ཡིན་པའི་རྒྱུ་མཚན་ཡོད་པའི་ཕྱིར། 
འདོད་མི་ནུས་ཏེ། མཚན་ཉིད་མཚོན་བྱ་ཡིན་པའི་ཕྱིར། ཁ་ཅིག ། ལྟོ་ལྡིར་
བའི་མཚོན་བྱ་ལྟོ་ལྡིར་བའི་མཚོན་བྱ་ཡིན་ཟེར་ན། དེ་ཆོས་ཅན། དངོས་
པོར་ཐལ། ལྟོ་ལྡིར་བའི་མཚོན་བྱ་ཡིན་པའི་ཕྱིར། འདོད་མི་ནུས་ཏེ། རྟག་
པ་ཡིན་པའི་ཕྱིར། མ་གྲུབ་ན། ལྟོ་ལྡིར་བ་ཆོས་ཅན། ཁྱོད་ཀྱི་མཚོན་བྱ་རྟག་
པར་ཐལ། མཚན་ཉིད་ཡིན་པའི་ཕྱིར་ཏེ། བུམ་པའི་མཚན་ཉིད་ཡིན་པའི་
ཕྱིར། གཞན་ཡང༌། བུམ་པའི་མཚན་ཉིད་བུམ་པའི་མཚན་ཉིད་དུ་ཐལ། 
འདོད་པའི་ཕྱིར། འདོད་ན། དེ་ཆོས་ཅན། མཚན་ཉིད་དུ་ཐལ། བུམ་པའི་
མཚན་ཉིད་ཡིན་པའི་ཕྱིར། འདོད་མི་ནུས་ཏེ། མཚོན་བྱ་ཡིན་པའི་ཕྱིར་ཏེ། 
བུམ་པའི་རྫས་ཡོད་ཆོས་གསུམ་ཚང་བ་དེ་ཁྱོད་ཀྱི་མཚན་ཉིད་ཡིན་པའི་
ཕྱིར། མ་གྲུབ་ན། བུམ་པ་ཆོས་ཅན། ཁྱོད་ཀྱི་རྫས་ཡོད་ཆོས་གསུམ་ཚང་
བ་ཁྱོད་ཀྱི་མཚན་ཉིད་ཀྱི་མཚན་ཉིད་ཡིན་པར་ཐལ། ཁྱོད་མཚོན་བྱ་ཡིན་
པའི་ཕྱིར། གཞན་ཡང༌། བུམ་པའི་མཚན་ཉིད་ཀྱི་མཚན་ཉིད་མཚན་ཉིད་
དུ་ཐལ། བུམ་པའི་མཚན་ཉིད་མཚན་ཉིད་ཡིན་པའི་ཕྱིར། འདོད་མི་ནུས་
ཏེ། དེའི་མཚན་ཉིད་ཡོད་པའི་ཕྱིར་ཏེ། དེའི་རྫས་ཡོད་ཆོས་གསུམ་ཚང་བ་

- 20 -

འབྲས་སྤུངས་སྒོ་མང་གློག་རྡུལ་གཙུག་ལག་དེབ་ཨང་།༼  ༦༡  ༽བསྡུས་གྲྭའི་རྣམ་བཞག

དེ་དེའི་མཚན་ཉིད་ཡིན་པའི་ཕྱིར། མ་གྲུབ་ན། བུམ་པའི་མཚན་ཉིད་ཆོས་
ཅན། ཁྱོད་ཀྱི་རྫས་ཡོད་ཆོས་གསུམ་ཚང་བ་ཁྱོད་ཀྱི་མཚན་ཉིད་ཀྱི་མཚན་
ཉིད་ཡིན་པར་ཐལ། ཁྱོད་མཚོན་བྱ་ཡིན་པའི་ཕྱིར། མ་གྲུབ་ན། བུམ་པ་
ཆོས་ཅན། ཁྱོད་ཀྱི་མཚན་ཉིད་མཚོན་བྱ་ཡིན་པར་ཐལ། ཁྱོད་མཚོན་བྱ་
ཡིན་པའི་ཕྱིར། ཁ་ཅིག ། བཏགས་ཡོད་ཆོས་གསུམ་ཚང་བའི་མཚོན་བྱ། 
བཏགས་ཡོད་ཆོས་གསུམ་ཚང་བའི་མཚོན་བྱ་ཡིན་ཟེར་ན། བཏགས་ཡོད་
ཆོས་གསུམ་ཚང་བའི་མཚོན་བྱ་ཆོས་ཅན། བཏགས་ཡོད་ཆོས་གསུམ་ཚང་
བ་ཡིན་ན་ཁྱོད་ཡིན་པས་ཁྱབ་པར་ཐལ། ཁྱོད་དེའི་མཚོན་བྱ་ཡིན་པའི་
ཕྱིར། འདོད་ན། བུམ་པ་ཆོས་ཅན། དེར་ཐལ། དེའི་ཕྱིར། མ་གྲུབ་ན། དེ་
ཆོས་ཅན། དེར་ཐལ། མཚོན་བྱ་ཡིན་པའི་ཕྱིར། ཁྱབ་སྟེ། བཏགས་ཡོད་
ཆོས་གསུམ་ཚང་བ་མཚོན་བྱའི་མཚན་ཉིད་ཡིན་པའི་ཕྱིར། རྩ་བར་འདོད་
ན། བཏགས་ཡོད་ཆོས་གསུམ་ཚང་བ་ཆོས་ཅན། ཁྱོད་ཡིན་ན། བུམ་པ་
ཡིན་པས་ཁྱབ་པར་ཐལ། བུམ་པ་ཁྱོད་ཀྱི་མཚོན་བྱ་ཡིན་པའི་ཕྱིར། འདོད་
ན། ཤེས་བྱ་ཆོས་ཅན། བུམ་པ་ཡིན་པར་ཐལ། བཏགས་ཡོད་ཆོས་གསུམ་
ཚང་བ་ཡིན་པའི་ཕྱིར། ཁྱབ་པ་ཁས། འདོད་ན། ཤེས་བྱ་ཆོས་ཅན། མི་རྟག་
པ་ཡིན་པར་ཐལ། བུམ་པ་ཡིན་པའི་ཕྱིར། འདོད་མི་ནུས་ཏེ། རྟག་པ་ཡིན་
པའི་ཕྱིར། ཁ་ཅིག ། རྫས་ཡོད་ཆོས་གསུམ་ཚང་བའི་མཚོན་བྱ་རྫས་ཡོད་
ཆོས་གསུམ་ཚང་བའི་མཚོན་བྱ་ཡིན་ཟེར་ན། དེ་ཆོས་ཅན། རྫས་ཡོད་
ཆོས་གསུམ་ཚང་བ་ཡིན་ན་ཁྱོད་ཡིན་དགོས་པར་ཐལ། ཁྱོད་དེའི་མཚོན་
བྱ་ཡིན་པའི་ཕྱིར། འདོད་ན། ཆོས་དང་སྐད་ཅིག་མ་མ་ཡིན་པའི་གཞི་
མཐུན་པ་ཆོས་ཅན། དེར་ཐལ། དེའི་ཕྱིར། མ་གྲུབ་ན། དེ་ཆོས་ཅན། དེར་

- 21 -

འབྲས་སྤུངས་སྒོ་མང་གློག་རྡུལ་གཙུག་ལག་དེབ་ཨང་།༼  ༦༡  ༽ཀུན་མཁྱེན་བསྡུས་གྲྭ་ཕྱོགས་བསྒྲིགས།

ཐལ། མཚན་ཉིད་ཡིན་པའི་ཕྱིར། ཁྱབ་སྟེ། དེ་དེའི་མཚོན་བྱ་ཡིན་པའི་
ཕྱིར། གོང་དུ་མ་གྲུབ་ན། དེ་ཆོས་ཅན། དེར་ཐལ། རྟག་པའི་མཚན་ཉིད་
ཡིན་པའི་ཕྱིར། རྩ་བར་འདོད་ན། ཆོས་དང་སྐད་ཅིག་མ་མ་ཡིན་པའི་
གཞི་མཐུན་པ་ཆོས་ཅན། ཁྱོད་ཡིན་ན། རྫས་ཡོད་ཆོས་གསུམ་ཚང་བ་ཡིན་
པས་ཁྱབ་པར་ཐལ། ཁྱོད་དེའི་མཚོན་བྱ་ཡིན་པའི་ཕྱིར། འདོད་ན། རྟག་པ་
ཆོས་ཅན། དེར་ཐལ། དེའི་ཕྱིར། འདོད་ན། དེ་ཆོས་ཅན། རྫས་ཡོད་ཆོས་
གསུམ་ཚང་བ་མ་ཡིན་པར་ཐལ། མཚན་ཉིད་མ་ཡིན་པའི་ཕྱིར་ཏེ། མཚོན་
བྱ་ཡིན་པའི་ཕྱིར། 
ཁ་ཅིག ། བུམ་པའི་སྤྱི་བུམ་པའི་སྤྱི་ཡིན་པར་ཐལ། བུམ་པའི་བྱེ་
བྲག་བུམ་པའི་བྱེ་བྲག་ཡིན་པའི་ཕྱིར། མ་གྲུབ་ན། དེར་ཐལ། ཤེས་བྱའི་བྱེ་
བྲག་ཤེས་བྱའི་བྱེ་བྲག་ཡིན་པའི་ཕྱིར་ན་མ་ཁྱབ། མ་གྲུབ་ན། ཤེས་བྱའི་བྱེ་
བྲག་ཆོས་ཅན། ཁྱོད་ཤེས་བྱའི་བྱེ་བྲག་ཡིན་པར་ཐལ། ཁྱོད་ཤེས་བྱ་ཡིན། 
ཁྱོད་ཤེས་བྱ་དང་བདག་གཅིག་ཏུ་འབྲེལ། ཁྱོད་མ་ཡིན་ཞིང་ཤེས་བྱ་ཡིན་
པའི་གཞི་མཐུན་པ་དུ་མ་ཡོད་པའི་ཕྱིར། དང་པོ་གྲུབ་སྟེ། ཡོད་པའི་ཕྱིར། 
གཉིས་པ་གྲུབ་སྟེ། ཤེས་བྱ་དང་བདག་ཉིད་གཅིག་ཏུ་གྱུར་པའི་ཡོད་པ་
ཡིན་པའི་ཕྱིར། གསུམ་པ་གྲུབ་སྟེ། ཡོད་པ་དེ་ཡང་དེ་ཡིན། ཤེས་བྱ་དེ་
ཡང་དེ་ཡིན་པའི་ཕྱིར། ཁ་ཅིག ། སྤྱི་ཡིན་ན། ཁྱོད་ཀྱི་བྱེ་བྲག་ཁྱོད་ཀྱི་བྱེ་
བྲག་ཡིན་པས་ཁྱབ་ཟེར་ན། དངོས་པོ་ཆོས་ཅན། དེར་ཐལ། དེའི་ཕྱིར། 
འདོད་ན། དངོས་པོའི་བྱེ་བྲག་ཆོས་ཅན། དངོས་པོ་ཡིན་པར་ཐལ། དངོས་
པོའི་བྱེ་བྲག་ཡིན་པའི་ཕྱིར། འདོད་མི་ནུས་ཏེ། རྟག་པ་ཡིན་པའི་ཕྱིར། མ་
གྲུབ་ན། དངོས་པོ་ཆོས་ཅན། ཁྱོད་ཀྱི་བྱེ་བྲག་རྟག་པ་ཡིན་པར་ཐལ། ཁྱོད་

- 22 -

འབྲས་སྤུངས་སྒོ་མང་གློག་རྡུལ་གཙུག་ལག་དེབ་ཨང་།༼  ༦༡  ༽བསྡུས་གྲྭའི་རྣམ་བཞག

ཀྱི་བྱེ་བྲག་ཡོད་པའི་ཕྱིར་ཏེ། ཁྱོད་སྤྱི་ཡིན་པའི་ཕྱིར། ཁ་ཅིག ། དངོས་
པོའི་བྱེ་བྲག་དངོས་པོའི་བྱེ་བྲག་ཡིན་པར་ཐལ། རྟག་པ་ལ་དེའི་ཕྱིར་ན། 
མ་ཁྱབ། མ་གྲུབ་ན། རྟག་པའི་བྱེ་བྲག་ཆོས་ཅན། དེར་ཐལ། ཁྱོད་རྟག་པ་
ཡིན། ཁྱོད་རྟག་པ་དང་བདག་གཅིག་ཏུ་འབྲེལ། ཁྱོད་མ་ཡིན་ཞིང་རྟག་
པ་ཡིན་པའི་གཞི་མཐུན་པ་དུ་མ་གྲུབ་པའི་ཕྱིར། དང་པོ་མ་གྲུབ་ན། རྟག་
པ་ཆོས་ཅན། ཁྱོད་ཀྱི་བྱེ་བྲག་རྟག་པ་ཡིན་པར་ཐལ། ཁྱོད་ཀྱི་བྱེ་བྲག་ཡོད་
པའི་ཕྱིར། གཉིས་པ་མ་གྲུབ་ན། རྟག་པའི་བྱེ་བྲག་ཆོས་ཅན། རྟག་པ་དང་
བདག་གཅིག་ཏུ་འབྲེལ་བར་ཐལ། རྟག་པ་དང་ཐ་དད་གང་ཞིག །རྟག་པ་
ཡིན་པའི་ཕྱིར། གསུམ་པ་གྲུབ་སྟེ། ཤེས་བྱ་དེ་ཡང་དེ་ཡིན། རྟག་པ་དེ་ཡང་
དེ་ཡིན། ཡོད་པ་དེ་ཡང་དེ་ཡིན་པའི་ཕྱིར། ཁ་ཅིག ། ཁྱོད་ཀྱི་བྱེ་བྲག་ཁྱོད་
ཀྱི་བྱེ་བྲག་ཡིན་ན། ཁྱོད་ཀྱི་སྤྱི་ཁྱོད་ཀྱི་སྤྱི་ཡིན་པས་ཁྱབ་ཟེར་ན། རྟག་པ་
ཆོས་ཅན། དེར་ཐལ། དེའི་ཕྱིར། རྟགས་གྲུབ་ཟིན། འདོད་ན། རྟག་པ་ཆོས་
ཅན། རྟག་པའི་སྤྱི་ཡིན་པར་ཐལ། རྟག་པའི་སྤྱིའི་བྱེ་བྲག་ཡིན་པའི་ཕྱིར། 
མ་གྲུབ་ན། རྟག་པ་ཆོས་ཅན། དེར་ཐལ། རྟག་པའི་སྤྱི་ཁྱོད་ཀྱི་སྤྱི་ཡིན་པའི་
ཕྱིར། འདོད་ན། དེ་ཆོས་ཅན། ཁྱོད་ཁྱོད་ཀྱི་སྤྱི་དང་ཁྱོད་ཁྱོད་ཀྱི་བྱེ་བྲག་
གང་རུང་མ་ཡིན་པར་ཐལ། བདག་མེད་ཡིན་པའི་ཕྱིར། ཁ་ཅིག ། ཁྱོད་ཀྱི་
སྤྱི་དང་བྱེ་བྲག་གཉིས་ཀ་ཁྱོད་མ་ཡིན་ན། ཁྱོད་ཀྱི་སྤྱི་དང་བྱེ་བྲག་གཉིས་
ཀ་མེད་པས་ཁྱབ་ཟེར་ན། རྣམ་མཁྱེན་ཆོས་ཅན། དེར་ཐལ། དེའི་ཕྱིར། 
མ་གྲུབ་ན། རྣམ་མཁྱེན་གྱི་སྤྱི་དང་རྣམ་མཁྱེན་གྱི་བྱེ་བྲག་གཉིས་ཀ་རྣམ་
མཁྱེན་མ་ཡིན་པར་ཐལ། དང་པོ་མ་ཡིན་པ་གང་ཞིག །ཕྱི་མ་མ་ཡིན་པའི་
ཕྱིར། རྟགས་སླ། རྩ་བར་འདོད་ན། དེ་ཆོས་ཅན། ཁྱོད་ཀྱི་སྤྱི་དང་བྱེ་བྲག་

- 23 -

འབྲས་སྤུངས་སྒོ་མང་གློག་རྡུལ་གཙུག་ལག་དེབ་ཨང་།༼  ༦༡  ༽ཀུན་མཁྱེན་བསྡུས་གྲྭ་ཕྱོགས་བསྒྲིགས།

གཉིས་ཀ་མེད་པ་མི་འཐད་པར་ཐལ། ཁྱོད་རྣམ་མཁྱེན་དང་གཅིག་ཡིན་
པའི་ཕྱིར། ཁ་ཅིག ། བདག་མེད་ཡིན་ན་ཁྱོད་ཡིན་པས་ཁྱབ་ན། ཁྱོད་ཀྱི་སྤྱི་
ཁྱོད་ཡིན་པས་ཁྱབ་ཟེར་ན། མངོན་སུམ་ཚད་མ་ཆོས་ཅན། དེར་ཐལ། དེའི་
ཕྱིར། རྟགས་གྲུབ་སྟེ། བདག་མེད་ཡིན་ན་མངོན་སུམ་ཤེས་པ་ཡིན་པས་
ཁྱབ་པའི་ཕྱིར་ཏེ། བདག་མེད་ཡིན་ན་མངོན་སུམ་ཡོད་པས་ཁྱབ་པའི་
ཕྱིར། རྩ་བར་འདོད་ན། མངོན་སུམ་ཚད་མའི་སྤྱི་ཆོས་ཅན། ཁྱོད་མངོན་
སུམ་ཚད་མ་མ་ཡིན་པར་ཐལ། ཤེས་པ་མ་ཡིན་པའི་ཕྱིར་ཏེ། དངོས་པོ་མ་
ཡིན་པའི་ཕྱིར་ཏེ། རྟག་པ་ཡིན་པའི་ཕྱིར། མ་གྲུབ་ན། མངོན་སུམ་ཚད་
མ་ཆོས་ཅན། ཁྱོད་ཀྱི་སྤྱི་རྟག་པ་ཡིན་པར་ཐལ། བྱེ་བྲག་ཡིན་པའི་ཕྱིར་
ཏེ། དངོས་པོ་ཡིན་པའི་ཕྱིར། ཁ་ཅིག ། བདག་མེད་ཡིན་ན་ཁྱོད་ཡིན་པས་
ཁྱབ་ན། རི་བོང་རྭ་ཁྱོད་ཡིན་པས་ཁྱབ་ཟེར་ན། རྗེས་དཔག་ཚད་མ་ཆོས་
ཅན། དེར་ཐལ། དེའི་ཕྱིར། རྟག་གྲུབ་སྟེ། མངོན་སུམ་ཚད་མ་དང་རིགས་
པ་མཚུངས་པའི་ཕྱིར། རྩ་བར་འདོད་ན། རུ་བོང་རྭ་ཆོས་ཅན། ཁྱོད་རྗེས་
དཔག་ཚད་མ་མ་ཡིན་པར་ཐལ། མེད་ངེས་ཡིན་པའི་ཕྱིར། ཁ་ཅིག ། ཀ་བ་
ཁྱོད་ཡིན། བུམ་པ་ཁྱོད་ཡིན། ཤེས་བྱ་ཁྱོད་ཡིན། རྟག་པ་ཁྱོད་ཡིན་ན། ལྟོ་
ལྡིར་བ་ཁྱོད་ཡིན་པས་ཁྱབ་ཟེར་ན། མཚོན་བྱ་ཆོས་ཅན། དེར་ཐལ། དེའི་
ཕྱིར། དང་པོ་གྲུབ་སྟེ། གདུང་འདེགས་ཀྱི་དོན་བྱེད་ནུས་པ་ཀ་བའི་མཚན་
ཉིད་ཡིན་པའི་ཕྱིར། གཉིས་པ་གྲུབ་སྟེ། ལྟོ་ལྡིར་ཞབས་ཞུམ་ཆུ་སྐྱོར་གྱི་དོན་
བྱེད་ནུས་པ་བུམ་པའི་མཚན་ཉིད་ཡིན་པའི་ཕྱིར། གསུམ་པ་གྲུབ་སྟེ། བློའི་
ཡུལ་དུ་བྱ་རུང་ཤེས་བྱའི་མཚན་ཉིད་ཡིན་པའི་ཕྱིར། བཞི་པ་གྲུབ་སྟེ། ཆོས་
དང་སྐད་ཅིག་མ་མ་ཡིན་པའི་གཞི་མཐུན་པ་རྟག་པའི་མཚན་ཉིད་ཡིན་

- 24 -

འབྲས་སྤུངས་སྒོ་མང་གློག་རྡུལ་གཙུག་ལག་དེབ་ཨང་།༼  ༦༡  ༽བསྡུས་གྲྭའི་རྣམ་བཞག

པའི་ཕྱིར། རྩ་བར་འདོད་ན། ལྟོ་ལྡིར་བ་ཆོས་ཅན། མཚོན་བྱ་མ་ཡིན་པར་
ཐལ། མཚན་ཉིད་ཡིན་པའི་ཕྱིར། 
ཁ་ཅིག ། ཡོད་པ་ཁྱོད་ཡིན། དངོས་པོ་ཁྱོད་ཡིན། རྟག་པ་ཁྱོད་
ཡིན་ན། ཁྱོད་ཁྱོད་རང་ཡིན་པས་ཁྱབ་ཟེར་ན། བཏགས་ཡོད་ཆོས་གསུམ་
ཚང་བ་ཆོས་ཅན། དེར་ཐལ། དེའི་ཕྱིར། དང་པོ་གྲུབ་སྟེ། ཚད་མའི་དམིགས་
པ་ཡོད་པའི་མཚན་ཉིད་ཡིན་པའི་ཕྱིར། གཉིས་པ་གྲུབ་སྟེ། དོན་བྱེད་ནུས་
པ་དངོས་པོའི་མཚན་ཉིད་ཡིན་པའི་ཕྱིར། གསུམ་པ་གྲུབ་སྟེ། རྟག་པའི་
མཚན་ཉིད་ཡོད་པའི་ཕྱིར། རྩ་བར་འདོད་མི་ནུས་ཏེ། བཏགས་ཡོད་ཆོས་
གསུམ་ཚང་བ་རྫས་ཡོད་ཆོས་གསུམ་ཚང་བ་ཡིན་པའི་ཕྱིར། མ་གྲུབ་ན། 
བཏགས་ཡོད་ཆོས་གསུམ་ཚང་བ་ཆོས་ཅན། རྫས་ཡོད་ཆོས་གསུམ་ཚང་
བ་ཡིན་པར་ཐལ། མཚོན་བྱའི་མཚན་ཉིད་ཡིན་པའི་ཕྱིར། ཁ་ཅིག ། ཤེས་
བྱ་ཁྱོད་ཡིན། གཞལ་བྱ་ཁྱོད་ཡིན། ཡོད་པ་ཁྱོད་ཡིན་ན། ཁྱོད་ཤེས་བྱའི་བྱེ་
བྲག་མ་ཡིན་པས་ཁྱབ་ཟེར་ན། རྟག་པ་ཆོས་ཅན། དེར་ཐལ། དེའི་ཕྱིར། 
མ་གྲུབ་ན། དེ་གསུམ་རེ་རེ་ནས་ཆོས་ཅན། རྟག་པ་ཡིན་པར་ཐལ། ཁྱོད་
དང་རྟག་པའི་གཞི་མཐུན་ཡོད་པའི་ཕྱིར་ཏེ། བུམ་པ་དང་གཅིག་དང༌། 
འདུས་མ་བྱས་ཀྱི་ནམ་མཁའ་རྣམས་དེ་ཡིན་པའི་ཕྱིར། ཁ་ཅིག ། རྟག་པ་
ཁྱོད་ཡིན། མི་རྟག་པ་ཁྱོད་ཡིན། ཤེས་བྱ་ཁྱོད་ཡིན་ན། ཁྱོད་མཚན་མཚོན་
གང་རུང་ཡིན་པས་ཁྱབ་ཟེར་ན། རྟག་པ་ཁོ་ན་དང་དངོས་པོ་ཁོ་ན་གང་
རུང་ཆོས་ཅན། དེར་ཐལ། དེའི་ཕྱིར། དང་པོ་མ་གྲུབ་ན། རྟག་པ་ཆོས་ཅན། 
དེ་གང་རུང་ཡིན་པར་ཐལ། རྟག་པ་ཁོ་ན་ཡིན་པའི་ཕྱིར། གཉིས་པ་མ་
གྲུབ་ན། མི་རྟག་པ་ཆོས་ཅན། དེ་གང་རུང་ཡིན་པར་ཐལ། དངོས་པོ་ཁོ་

- 25 -

འབྲས་སྤུངས་སྒོ་མང་གློག་རྡུལ་གཙུག་ལག་དེབ་ཨང་།༼  ༦༡  ༽ཀུན་མཁྱེན་བསྡུས་གྲྭ་ཕྱོགས་བསྒྲིགས།

ན་ཡིན་པའི་ཕྱིར། གསུམ་པ་སླ། རྩ་བར་འདོད་ན། དེ་གང་རུང་ཡོད་པར་
ཐལ། དེ་གང་རུང་མཚན་མཚོན་གང་རུང་ཡིན་པའི་ཕྱིར། འདོད་མི་ནུས་
ཏེ། དང་པོ་མེད་པ་གང་ཞིག །ཕྱི་མ་མེད་པའི་ཕྱིར། ཁོ་ན་རེ། རྟག་པ་ཁོ་ན་
ཆོས་ཅན། ཁྱོད་དང་དངོས་པོ་ཁོ་ན་གང་རུང་ཡོད་པར་ཐལ། ཁྱོད་བདག་
མེད་ཡིན་པའི་ཕྱིར་ན་མ་ཁྱབ། འོ་ན་ཁྱོད་རང་ལ། རི་བོར་རྭ་དང་ཁྱི་མགོ་
རྡོ་རིལ་གང་རུང་ཡོད་པར་ཐལ། འདོད་པའི་ཕྱིར། འདོད་མི་ནུས་ཏེ། དེ་
གཉིས་ཀ་རྣམ་པ་ཐམས་ཅད་དུ་མེད་ངེས་ཡིན་པའི་ཕྱིར། 
ཁ་ཅིག ། བུམ་པ་ཁྱོད་ཡིན། བུམ་པ་མ་ཡིན་ཞིང་ཁྱོད་ཡིན་
པའི་གཞི་མཐུན་པ་དུ་མ་གྲུབ་ན། ཁྱོད་བུམ་པའི་སྤྱི་ཡིན་པས་ཁྱབ་ཟེར་
ན། དངོས་པོ་ཁོ་ན་ཆོས་ཅན། དེར་ཐལ། དེའི་ཕྱིར། དང་པོ་སླ། གཉིས་པ་
མ་གྲུབ་ན། བུམ་པ་མ་ཡིན་ཞིང་དངོས་པོ་ཁོ་ན་ཡིན་པ་དུ་མ་གྲུབ་པར་
ཐལ། ཀ་བ་དེ་ཡང་དེ་ཡིན། ཤེས་པ་དེ་ཡང་དེ་ཡིན། རྣམ་མཁྱེན་དེ་ཡང་
དེ་ཡིན་པའི་ཕྱིར། གཞན་ཡང༌། བུམ་པ་དང་གཅིག་ཁྱོད་ཡིན། བུམ་པ་
དང་གཅིག་མ་ཡིན་ཞིང་ཁྱོད་ཡིན་པའི་གཞི་མཐུན་པ་དུ་མ་གྲུབ་ན། ཁྱོད་
བུམ་པ་དང་གཅིག་གི་སྤྱི་ཡིན་པས་ཁྱབ་པར་ཐལ། བུམ་པ་ལ་དེའི་ཕྱིར། 
འདོད་ན། རྟག་པ་ཁོ་ན་ཆོས་ཅན། དེར་ཐལ། དེའི་ཕྱིར། དང་པོ་མ་གྲུབ་ན། 
བུམ་པ་དང་གཅིག་ཆོས་ཅན། རྟག་པ་ཁོ་ན་ཡིན་པར་ཐལ། རྟག་པ་ཡིན་
པའི་ཕྱིར། ཁྱབ་སྟེ། རྟག་པ་ཡིན་ན། རྟག་པ་ཁོ་ན་ཡིན་པས་ཁྱབ་པའི་ཕྱིར། 
དེར་ཐལ། དངོས་པོ་ཡིན་ན། དངོས་པོ་ཁོ་ན་ཡིན་པས་ཁྱབ་པའི་ཕྱིར་ཏེ། 
བདག་མེད་ཡིན་པའི་ཕྱིར། གཉིས་པ་གྲུབ་སྟེ། བུམ་པའི་སྤྱི་དེ་ཡིན། བུམ་
པའི་བྱེ་བྲག་ཀྱང་དེ་ཡིན་པའི་ཕྱིར། ཁ་ཅིག ། སྤྱི་ཁྱོད་ཡིན་ན། ཁྱོད་སྤྱི་

- 26 -

འབྲས་སྤུངས་སྒོ་མང་གློག་རྡུལ་གཙུག་ལག་དེབ་ཨང་།༼  ༦༡  ༽བསྡུས་གྲྭའི་རྣམ་བཞག

ཡིན་པས་ཁྱབ་ཟེར་ན། སྤྱི་དང་གཅིག་ཆོས་ཅན། དེར་ཐལ། དེའི་ཕྱིར། 
མ་གྲུབ་ན། སྤྱི་ཆོས་ཅན། དེར་ཐལ། སྤྱིའི་ལྡོག་པ་ཡིན་པའི་ཕྱིར། མ་གྲུབ་
ན། སྤྱི་ཆོས་ཅན། ཁྱོད་ཁྱོད་ཀྱི་ལྡོག་པ་ཡིན་པར་ཐལ། ཁྱོད་གཞི་གྲུབ་པའི་
ཕྱིར། རྩ་བར་འདོད་ན། དེ་ཆོས་ཅན། ཁྱོད་དུ་མ་ཡོད་པར་ཐལ། ཁྱོད་སྤྱི་
ཡིན་པའི་ཕྱིར། འདོད་ན། སྤྱི་ཆོས་ཅན། ཁྱོད་དང་གཅིག་དུ་མ་མེད་པར་
ཐལ། བདག་མེད་ཡིན་པའི་ཕྱིར། ཁ་ཅིག ། སྤྱི་དང་བྱེ་བྲག་གང་རུང་ཡིན་
ན། མཚན་མཚོན་གང་རུང་ཡིན་པས་ཁྱབ་ཟེར་ན། ཀ་བུམ་གཉིས་ཆོས་
ཅན། དེར་ཐལ། དེའི་ཕྱིར། མ་གྲུབ་ན། དེ་ཆོས་ཅན། དེར་ཐལ། བྱེ་བྲག་
ཡིན་པའི་ཕྱིར་ཏེ། ཤེས་བྱའི་བྱེ་བྲག་ཡིན་པའི་ཕྱིར་ཏེ། ཤེས་བྱའི་ཁྱབ་བྱ་
ཡིན་པའི་ཕྱིར། རྩ་བར་འདོད་ན། དེ་ཆོས་ཅན། མཚན་མཚོན་གང་རུང་མ་
ཡིན་པར་ཐལ། མཚན་ཉིད་མ་ཡིན་པ་གང་ཞིག །མཚོན་བྱ་མ་ཡིན་པའི་
ཕྱིར། དང་པོ་གྲུབ་སྟེ། ཁྱོད་ཀྱི་མཚོན་བྱ་མེད་པའི་ཕྱིར། གཉིས་པ་གྲུབ་སྟེ། 
ཡིན་པ་མི་སྲིད་པའི་ཤེས་བྱ་ཡིན་པའི་ཕྱིར། 
དེས་ན་རང་ལུགས་ལ། བཏགས་ཡོད་ཆོས་གསུམ་ཚང་བ་མཚོན་
བྱའི་མཚན་ཉིད། བཏགས་ཡོད་ཀྱི་ཆོས་གསུམ་ཡོད་དེ། སྤྱིར་མཚོན་བྱ་
ཡིན་པ། རང་གི་མཚན་གཞིའི་སྟེང་དུ་ཚད་མས་གྲུབ་པ། རང་ཉིད་ཀྱི་
མཚན་ཉིད་ལས་གཞན་པའི་ཆོས་གཞན་གྱི་མཚོན་བྱ་མི་བྱེད་པ་དང་
གསུམ་འཇོག །རྫས་ཡོད་ཆོས་གསུམ་ཚང་བ་མཚན་ཉིད་ཀྱི་མཚན་ཉིད་
དུ་འཇོག །རྫས་ཡོད་ཀྱི་ཆོས་གསུམ་ནི། སྤྱིར་མཚན་ཉིད་ཡིན་པ། རང་
གི་མཚན་གཞིའི་སྟེང་དུ་ཚད་མས་གྲུབ་པ། རང་ཉིད་ཀྱི་མཚོན་བྱ་ལས་
ཆོས་གཞན་གྱི་མཚན་ཉིད་མི་བྱེད་པ་གསུམ་འཇོག །སྤྱིར་མཚོན་བྱ་དེ་ལ་

- 27 -

འབྲས་སྤུངས་སྒོ་མང་གློག་རྡུལ་གཙུག་ལག་དེབ་ཨང་།༼  ༦༡  ༽ཀུན་མཁྱེན་བསྡུས་གྲྭ་ཕྱོགས་བསྒྲིགས།

ཡང༌། འདུས་བྱས་སུ་གྱུར་པའི་མཚོན་བྱ་དང༌། འདུས་མ་བྱས་སུ་གྱུར་པའི་
མཚོན་བྱ་གཉིས་ཡོད། དང་པོ་འདུས་བྱས་སུ་གྱུར་པའི་མཚོན་བྱ་དེ་ལ་
ཡང༌། གཟུགས་སུ་གྱུར་པའི་མཚོན་བྱ། ཤེས་པར་གྱུར་པའི་མཚོན་བྱ། ལྡན་
མིན་འདུ་བྱེད་དུ་གྱུར་པའི་མཚོན་བྱ་གསུམ་ཡོད། དང་པོ་གཟུགས་རུང་
གཟུགས་ཀྱི་མཚན་ཉིད། གཟུགས་དེ་ལ་དབྱེ་ན། གཟུགས་ཀྱི་སྐྱེ་མཆེད། 
སྒྲའི་སྐྱེ་མཆེད། དྲིའི་སྐྱེ་མཆེད། རོའི་སྐྱེ་མཆེད། རེག་བྱའི་སྐྱེ་མཆེད་དང་
ལྔ་ཡོད། མིག་ཤེས་ཀྱི་བཟུང་བྱ་གཟུགས་ཀྱི་སྐྱེ་མཆེད་ཀྱི་མཚན་ཉིད། རྣ་
ཤེས་ཀྱི་ཉན་བྱ་སྒྲའི་སྐྱེ་མཆེད་ཀྱི་མཚན་ཉིད། སྣ་ཤེས་ཀྱི་སྣོམ་བྱ་དྲིའི་སྐྱེ་
མཆེད་ཀྱི་མཚན་ཉིད། ལྕེ་ཤེས་ཀྱི་མྱོང་བྱ་རོའི་སྐྱེ་མཆེད་ཀྱི་མཚན་ཉིད། 
ལུས་ཤེས་ཀྱི་མྱོང་བྱ་རེག་བྱའི་སྐྱེ་མཆེད་ཀྱི་མཚན་ཉིད། གཉིས་པ་ཤེས་
པ་དེ་ལ་དབྱེ་ན། ཚད་མར་གྱུར་པའི་མཚོན་བྱ། ཚད་མ་མ་ཡིན་པར་གྱུར་
པའི་དེ་གཉིས་ཡོད། གསར་དུ་མི་བསླུ་བའི་རིག་པ་ཚད་མའི་མཚན་ཉིད། 
གསལ་ཞིང་རིག་པ་ཤེས་པའི་མཚན་ཉིད། ལྡན་མིན་འདུ་བྱེད་ལ་མཚན་
ཉིད་འཇོག་ན། གཟུགས་ཤེས་གང་རུང་དུ་མ་གྱུར་པའི་འདུ་བྱས་ལྡན་མིན་
འདུ་བྱེད་ཀྱི་མཚན་ཉིད། སྤྱི་བྱེ་བྲག་ལ་དབྱེ་ན། ཁྱབ་བྱེད་སྤྱིའི་མཚན་ཉིད། 
བུམ་པའི་ཁྱབ་བྱེད་བུམ་པའི་སྤྱིའི་མཚན་ཉིད། བུམ་པ་ཁྱབ་བྱེད་ཡིན་པ་
བུམ་པ་སྤྱི་ཡིན་པའི་མཚན་ཉིད། ཁྱབ་བྱ་བྱེ་བྲག་གི་མཚན་ཉིད། བུམ་པ་
ཁྱབ་བྱ་ཡིན་པ། བུམ་པ་བྱེ་བྲག་ཡིན་པའི་མཚན་ཉིད། བུམ་པའི་ཁྱབ་བྱ། 
བུམ་པའི་བྱེ་བྲག་གི་མཚན་ཉིད་དུ་འཇོག ། ཁ་ཅིག ། ཆོས་དེ་ཡིན་ན། 
ཆོས་དེའི་ལྡོག་པ་ཡིན་པས་ཁྱབ་ཟེར་ན། བུམ་པ་ཡིན་ན། བུམ་པའི་ལྡོག་
པ་ཡིན་པས་ཁྱབ་པར་ཐལ། འདོད་པའི་ཕྱིར། འདོད་ན། གསེར་བུམ་ཆོས་

- 28 -

འབྲས་སྤུངས་སྒོ་མང་གློག་རྡུལ་གཙུག་ལག་དེབ་ཨང་།༼  ༦༡  ༽བསྡུས་གྲྭའི་རྣམ་བཞག

ཅན། དེར་ཐལ། དེའི་ཕྱིར། འདོད་ན། དེ་ཆོས་ཅན། བུམ་པའི་ལྡོག་པ་མ་
ཡིན་པར་ཐལ། བུམ་པ་དང་ཐ་དད་ཡིན་པའི་ཕྱིར་ཏེ། བུམ་པའི་བྱེ་བྲག་
ཡིན་པའི་ཕྱིར། ཁ་ཅིག ། ཆོས་དེ་དང་གཅིག་ཡིན་ན། ཆོས་དེ་ཡིན་པས་
ཁྱབ་ཟེར་ན། ཀ་བུམ་གཉིས་ཆོས་ཅན། ཀ་བུམ་གཉིས་ཡིན་པར་ཐལ། ཀ་
བུམ་གཉིས་ཀྱི་ལྡོག་པ་ཡིན་པའི་ཕྱིར་ཏེ། ཀ་བུམ་གཉིས་དང་གཅིག་ཡིན་
པའི་ཕྱིར། མ་གྲུབ་ན། ཀ་བུམ་གཉིས་ཆོས་ཅན། ཁྱོད་ཁྱོད་དང་གཅིག་
ཡིན་པར་ཐལ། གཞི་གྲུབ་པའི་ཕྱིར། རྩ་བར་འདོད་ན། ཀ་བུམ་གཉིས་ཆོས་
ཅན། ཀ་བ་ཡིན་པར་ཐལ། ཀ་བུམ་གཉིས་ཡིན་པའི་ཕྱིར། འདོད་མི་ནུས་
ཏེ། བུམ་པ་ཡིན་པའི་ཕྱིར། མ་གྲུབ་ན། དེ་ཆོས་ཅན། དེར་ཐལ། ཀ་བུམ་
གཉིས་ཡིན་པའི་ཕྱིར། གོང་དུ་འདོད་ན། དེ་ཆོས་ཅན། ཀ་བ་དང་བུམ་པ་
གཉིས་ཀ་མ་ཡིན་པར་ཐལ། བདག་མེད་ཡིན་པའི་ཕྱིར། ཁ་ཅིག ། སྐྱེས་ལ་
མ་འགག་པ་ད་ལྟར་བའི་མཚན་ཉིད། མ་སྐྱེས་པ་མ་འོང་བའི་མཚན་ཉིད། 
ཞིག་པ་འདས་པའི་མཚན་ཉིད་ཟེར་ན། དམ་བཅའ་དང་པོ་ལ། རི་བོང་རྭ་
ཆོས་ཅན། མཚན་ཉིད་དེར་ཐལ། མཚོན་བྱ་དེའི་ཕྱིར། མ་གྲུབ་ན། དེ་ཆོས་
ཅན། དེར་ཐལ། སྐྱེས་ལ་མ་ཞིག་པ་ཡིན་པའི་ཕྱིར་ཏེ། མ་ཞིག་པ་ཡིན་པའི་
ཕྱིར། རྩ་བར་འདོད་ན། དེ་ཆོས་ཅན། ཡོད་པར་ཐལ། ད་ལྟར་བ་ཡིན་པའི་
ཕྱིར། འདོད་མི་ནུས། དམ་བཅའ་གཉིས་པ་ལ་རི་བོང་རྭ་ཆོས་ཅན། སྐྱེ་བའི་
རྒྱུ་ཡོད་ཀྱང་མ་སྐྱེས་པའི་ཆ་ཡིན་པར་ཐལ། སྐྱེ་བའི་རྒྱུ་ཡོད་ཀྱང་མ་སྐྱེས་
པའི་ཕྱིར། དེར་ཐལ། མ་འོངས་པའི་ཕྱིར་ན་མ་ཁྱབ། རྟགས་གྲུབ་སྟེ། མེད་
ངེས་ཡིན་པའི་ཕྱིར། འོ་ན་ཁྱོད་རང་ལ། མ་འོངས་ན་མ་འོངས་པ་ཡིན་
པས་ཁྱབ་པར་ཐལ། འདོད་པའི་ཕྱིར། འདོད་ན། སྒྲ་རྟག་པ་ཆོས་ཅན། དེར་

- 29 -

འབྲས་སྤུངས་སྒོ་མང་གློག་རྡུལ་གཙུག་ལག་དེབ་ཨང་།༼  ༦༡  ༽ཀུན་མཁྱེན་བསྡུས་གྲྭ་ཕྱོགས་བསྒྲིགས།

ཐལ། དེའི་ཕྱིར། མ་གྲུབ་ན། དེ་ཆོས་ཅན། འོངས་པར་ཐལ། མ་འོངས་པར་
རྟགས་མ་གྲུབ་པའི་ཕྱིར། འདོད་ན། དེ་ཆོས་ཅན། ཡོད་པར་ཐལ། འོངས་
པའི་ཕྱིར། འདོད་མི་ནུས་ཏེ། མེད་ངེས་ཡིན་པའི་ཕྱིར། མ་གྲུབ་ན། སྒྲ་ཆོས་
ཅན། ཁྱོད་རྟག་པ་མེད་ངེས་ཡིན་པར་ཐལ། ཁྱོད་མི་རྟག་པ་ཡིན་པའི་ཕྱིར། 
ཁ་ཅིག ། གཞི་གྲུབ་ན། ད་ལྟར་བ་ཡིན་པས་ཁྱབ་ཟེར་ན། བུམ་པ་འདས་པ་
ཆོས་ཅན། དེར་ཐལ། དེའི་ཕྱིར། མ་གྲུབ་ན། དེ་ཆོས་ཅན། དེར་ཐལ། ཡོད་
པའི་ཕྱིར། འདོད་ན། བུམ་པ་འདས་པ་ཆོས་ཅན། ད་ལྟར་བ་མ་ཡིན་པར་
ཐལ། འདས་པ་ཡིན་པའི་ཕྱིར་ཏེ། ཆོས་ཅན་དེ་དང་གཅིག་ཡིན་པའི་ཕྱིར། 
གཞན་ཡང་། བུམ་པ་རང་གི་རྒྱུ་དུས་ནས་མ་སླེབ་པ་ཆོས་ཅན། དེར་ཐལ། 
དེའི་ཕྱིར། འདོད་ན། དེ་ཆོས་ཅན། ད་ལྟར་བ་མ་ཡིན་པར་ཐལ། མ་སླེབ་
པ་ཡིན་པའི་ཕྱིར། དེར་ཐལ། མ་འོངས་པ་ཡིན་པའི་ཕྱིར། མ་གྲུབ་ན། རྩིས་
དང་བྱས་པས། བུམ་པ་རང་གི་རྒྱུ་དུས་ནས་མ་སླེབ་པ་མ་འོངས་པ་ཡིན་
པར་རྟགས་མ་གྲུབ་ཟེར་ན། བུམ་པ་ཆོས་ཅན། ཁྱོད་རང་གི་རྒྱུ་དུས་ནས་མ་
སླེབ་པ་མ་འོངས་པ་ཡིན་པར་ཐལ། ཁྱོད་རང་གི་རྒྱུའི་དུས་སུ་མ་སྐྱེས་པ་
ཡིན་པའི་ཕྱིར་ཏེ། འདུས་བྱས་ཡིན་པའི་ཕྱིར། གཞན་ཡང༌། བུམ་པའི་དུས་
སུ་བུམ་པའི་རྒྱུ་ཐལ་བ་ཆོས་ཅན། དེར་ཐལ། དེའི་ཕྱིར། དེར་ཐལ། འདས་
པ་ཡིན་པའི་ཕྱིར། མ་གྲུབ་ན། བུམ་པ་ཆོས་ཅན། ཁྱོད་ཀྱི་དུས་སུ་ཁྱོད་ཀྱི་རྒྱུ་
ཐལ་བ་འདས་པ་ཡིན་པར་ཐལ། ཁྱོད་ཀྱི་དུས་སུ་ཁྱོད་ཀྱི་རྒྱུ་ཐལ་བ་ཡོད་
པའི་ཕྱིར། དེར་ཐལ། ཁྱོད་ཀྱི་དུས་སུ་ཁྱོད་ཀྱི་རྒྱུ་འགག་ཟིན་པ་ཡོད་པའི་
ཕྱིར། མ་གྲུབ་ན། དེ་ཆོས་ཅན། དེར་ཐལ། འདུས་བྱས་ཡིན་པའི་ཕྱིར། རྩ་
བར་འདོད་ན། བུམ་པའི་དུས་སུ་བུམ་པའི་རྒྱུ་ཆོས་ཅན། ཡོད་པར་ཐལ། ད་

- 30 -

འབྲས་སྤུངས་སྒོ་མང་གློག་རྡུལ་གཙུག་ལག་དེབ་ཨང་།༼  ༦༡  ༽བསྡུས་གྲྭའི་རྣམ་བཞག

ལྟར་བ་ཡིན་པའི་ཕྱིར། ཁྱབ་སྟེ། དུས་གསུམ་གང་རུང་ཡིན་ན། ཡོད་པས་
ཁྱབ་པའི་ཕྱིར། གཞན་ཡང༌། བུམ་པའི་དུས་སུ་བུམ་པའི་འབྲས་བུ་ཆོས་
ཅན། ཡོད་པར་ཐལ། དུས་གསུམ་གང་རུང་ཡིན་པའི་ཕྱིར་ཏེ། མ་འོངས་
པ་ཡིན་པའི་ཕྱིར། མ་གྲུབ་ན། བུམ་པ་ཆོས་ཅན། ཁྱོད་ཀྱི་དུས་སུ་ཁྱོད་ཀྱི་
འབྲས་བུ་མ་འོངས་པ་ཡིན་པར་ཐལ། ཁྱོད་ཀྱི་འབྲས་བུ་ཁྱོད་ཀྱི་དུས་སུ་
འདས་པ་དང་མ་འོངས་པ་གང་རུང་ཡིན་པ་གང་ཞིག །འདས་པ་མ་ཡིན་
པའི་ཕྱིར། དང་པོ་གྲུབ་སྟེ། དངོས་པོ་ཡིན་པའི་ཕྱིར། གཉིས་པ་མ་གྲུབ་ན། 
དེ་ཆོས་ཅན། ཁྱོད་ཀྱི་དུས་སུ་ཁྱོད་ཀྱི་འབྲས་བུ་འདས་པ་མ་ཡིན་པར་ཐལ། 
བདག་མེད་ཡིན་པའི་ཕྱིར། རྩ་བར་འདོད་ན། བུམ་པ་ཆོས་ཅན། ཁྱོད་ཀྱི་
འབྲས་བུ་ཁྱོད་ཀྱི་དུས་སུ་མེད་པར་ཐལ། ཁྱོད་བདག་མེད་ཡིན་པའི་ཕྱིར། 
ཁ་ཅིག ། ཆོས་དེའི་འབྲས་བུ་ཡིན་ན། ཆོས་དེའི་དུས་སུ་མེད་པས་ཁྱབ་
ཟེར་ན། སྐྱེས་པའི་འབྲས་བུ་ཆོས་ཅན། དེར་ཐལ། དེའི་ཕྱིར། འདོད་ན། 
སྐྱེས་པའི་འབྲས་བུ་ཆོས་ཅན། ཁྱོད་ཡོད་པའི་དུས་མི་སྲིད་པར་ཐལ། ཁྱོད་
སྐྱེས་པའི་དུས་སུ་ཁྱོད་མེད་པ་གང་ཞིག །ཁྱོད་མ་སྐྱེས་པའི་དུས་སུ་ཁྱོད་
མེད་པའི་ཕྱིར། དང་པོ་མ་གྲུབ་ན་དངོས། རྩ་བར་འདོད་ན། དེ་ཆོས་ཅན། 
ཁྱོད་སྐྱེས་པའི་དུས་སུ་ཡོད་པར་ཐལ། དངོས་པོ་ཡིན་པའི་ཕྱིར། ཁ་ཅིག ། 
འབྲས་བུ་ཡིན་ན། སྐྱེས་ཟིན་པས་ཁྱབ་ཟེར་ན། སྐྱེ་བཞིན་པའི་འབྲས་བུ་
ཆོས་ཅན། དེར་ཐལ། དེའི་ཕྱིར། དེར་ཐལ། སྐྱེ་བཞིན་པའི་འབྲས་བུ་ཡོད་
པའི་ཕྱིར། དེར་ཐལ། འབྲས་བུ་མ་འོངས་པ་ཡོད་པའི་ཕྱིར། རྩ་བར་འདོད་
ན། སྐྱེ་བཞིན་པའི་འབྲས་བུ་བཞག་ཏུ་མེད་པར་ཐལ། དེ་སྐྱེས་ཟིན་པའི་
ཕྱིར། འདོད་མི་ནུས་ཏེ། དེ་ཡོད་པའི་ཕྱིར་ཏེ། ཕལ་ཆེར་སྐྱེས་ལ་ཡོངས་སུ་

- 31 -

འབྲས་སྤུངས་སྒོ་མང་གློག་རྡུལ་གཙུག་ལག་དེབ་ཨང་།༼  ༦༡  ༽ཀུན་མཁྱེན་བསྡུས་གྲྭ་ཕྱོགས་བསྒྲིགས།

མ་རྫོགས་པའི་འབྲས་བུ་ཡོད་པའི་ཕྱིར། གཞན་ཡང་སྐྱེས་པའི་འབྲས་བུ་
སྐྱེས་པའི་དུས་སུ་ཡོད་པར་ཐལ། སྐྱེས་པའི་འབྲས་བུ་སྐྱེས་པའི་དུས་དེ། 
སྐྱེས་པའི་འབྲས་བུ་སྐྱེས་པའི་དུས་ཡིན་པའི་ཕྱིར། མ་གྲུབ་ན། སྐྱེས་པའི་
འབྲས་བུ་ཆོས་ཅན། ཁྱོད་སྐྱེས་པའི་དུས་ཁྱོད་སྐྱེས་པའི་དུས་ཡིན་པར་
ཐལ། དངོས་པོ་ཡིན་པའི་ཕྱིར། ཁ་ཅིག ། སྐྱེས་པའི་འབྲས་བུ་མེད་ཟེར་ན། 
དེ་ཆོས་ཅན། ཁྱོད་ཀྱི་འབྲས་བུ་ཡོད་པར་ཐལ། ཁྱོད་ཀྱི་རྒྱུ་ཡོད་པའི་ཕྱིར། 
དེར་ཐལ། ཁྱོད་དངོས་པོ་ཡིན་པའི་ཕྱིར། རྟགས་གྲུབ་སྟེ། སྐྱེས་པ། འཇིག་
པ། མི་རྟག་པ་གསུམ་ཀ་དངོས་པོ་ཡིན་པའི་ཕྱིར། 
དེས་ན་རང་ལུགས་ལ། སྐྱེས་ཀྱང་མ་ཞིག་པ་ད་ལྟར་བའི་མཚན་
ཉིད། མཚན་གཞི་བུམ་པ་ལྟ་བུ་ལ་བྱེད། རང་དུས་ད་ལྟར་བར་ལྟོས་ཏེ་ཐལ་
བ་འདས་པའི་མཚན་ཉིད། དཔེར་ན། བུམ་པ་ལ་ལྟོས་ཏེ་ཐལ་བ། བུམ་པའི་
འདས་པའི་མཚན་ཉིད། མཚན་གཞི་བུམ་པའི་རྒྱུ་ལྟ་བུ་ལ་བྱེད། དཔེར་ན། 
བུམ་པའི་རྒྱུ་དེ་བུམ་པའི་འདས་པ་ཡིན་ཀྱང༌། བུམ་པ་འདས་པ་མ་ཡིན། 
བུམ་པ་འདས་པ་ནི། བུམ་པའི་མ་འོངས་པ་ཡིན། རང་དུས་ད་ལྟ་བ་ལ་
ལྟོས་ཏེ་རྒྱུ་ཡོད་ཀྱང་མ་སྐྱེས་པ། མ་འོངས་པའི་མཚན་ཉིད། བུམ་པ་ལ་ལྟོས་
ཏེ་རྒྱུ་ཡོད་ཀྱང་མ་སྐྱེས་པ། བུམ་པའི་མ་འོངས་པའི་མཚན་ཉིད། དཔེར་
ན། བུམ་པའི་འབྲས་བུ་དེ། བུམ་པའི་མ་འོངས་པ་ཡིན་ཀྱང༌། བུམ་པ་མ་
འོངས་པ་མ་ཡིན། བུམ་པ་མ་འོངས་པ་ནི། བུམ་པའི་འདས་པ་ཡིན་པའི་
ཕྱིར། དེ་ལ་ཁོ་ན་རེ། བུམ་པ་འདས་པ་དང༌། བུམ་པའི་འདས་པ་དོན་མི་
གཅིག་ཟེར་ན། མི་འཐད་པར་ཐལ། དེ་གཉིས་དོན་གཅིག་པའི་ཕྱིར། དེར་
ཐལ། བུམ་པ་འདས་པ་ཡིན་ན། བུམ་པའི་འདས་པ་ཡིན་པས་ཁྱབ། བུམ་

- 32 -

འབྲས་སྤུངས་སྒོ་མང་གློག་རྡུལ་གཙུག་ལག་དེབ་ཨང་།༼  ༦༡  ༽བསྡུས་གྲྭའི་རྣམ་བཞག

པའི་འདས་པ་ཡིན་ན། བུམ་པ་འདས་པ་ཡིན་པས་ཁྱབ་པའི་ཕྱིར། དེར་
ཐལ། བུམ་པ་མ་འོངས་པའི་དོན་ཡོད་པའི་ཕྱིར་ན་མ་ཁྱབ། འོ་ན་ཁྱོད་རང་
ལ། བུམ་པའི་རྒྱུ་ཡོད་ཀྱང་བུམ་པ་མ་སྐྱེས་པའི་ཆ་དེ་ཆོས་ཅན། ཁྱོད་བུམ་
པའི་མ་འོངས་པ་ཡིན་པར་ཐལ། ཁྱོད་བུམ་པ་མ་འོངས་པ་ཡིན་པའི་ཕྱིར། 
མ་གྲུབ་ན། བུམ་པ་ཆོས་ཅན། ཁྱོད་ཀྱི་རྒྱུ་ཡོད་ཀྱང་མ་སྐྱེས་པའི་ཆ་དེ་ཁྱོད་
མ་འོངས་པ་ཡིན་པར་ཐལ། ཁྱོད་མ་འོངས་པ་ཡོད་པའི་ཕྱིར། མ་གྲུབ་ན། 
དེ་ཆོས་ཅན། དེར་ཐལ། འདུས་བྱས་ཡིན་པའི་ཕྱིར། རྩ་བར་འདོད་ན། དེ་
ཆོས་ཅན། ཁྱོད་བུམ་པའི་དུས་སུ་མ་སླེབ་པར་ཐལ། ཁྱོད་བུམ་པའི་དུས་སུ་
མ་འོངས་པའི་དངོས་པོ་ཡིན་པའི་ཕྱིར། འདོད་མི་ནུས་ཏེ། ཁྱོད་བུམ་པའི་
དུས་སུ་བྱུང་ཟིན་པའི་ཕྱིར། མ་གྲུབ་ན། བུམ་པ་ཆོས་ཅན། ཁྱོད་ཀྱི་རྒྱུ་ཡོད་
ཀྱང་མ་སྐྱེས་པའི་ཆ་ཁྱོད་ཀྱི་དུས་སུ་འདས་ཟིན་པར་ཐལ། ཁྱོད་སྐྱེ་དགོས་
ཁྱོད་ཀྱི་དུས་སུ་འདས་ཟིན་པའི་ཕྱིར། མ་གྲུབ་ན། དེ་ཆོས་ཅན། དེར་ཐལ། 
ཁྱོད་སྐྱེ་དགོས་ཡོད་པའི་ཕྱིར་ཏེ། ཁྱོད་འདུས་བྱས་ཡིན་པའི་ཕྱིར། གཞན་
ཡང༌། བུམ་པའི་རྒྱུ་ཡོད་ཀྱང་མ་སྐྱེས་པའི་ཆ་ཆོས་ཅན། ཁྱོད་བུམ་པ་ཐལ་
བ་ཡིན་པར་ཐལ། ཁྱོད་བུམ་པ་འདས་པ་ཡིན་པའི་ཕྱིར། འདོད་ན། དེ་
ཆོས་ཅན། ཁྱོད་བུམ་པ་བྱུང་ནས་ཞིག་པའི་ཆ་ཡིན་པར་ཐལ། ཁྱོད་བུམ་པ་
ཐལ་བ་ཡིན་པའི་ཕྱིར། འདོད་མི་ནུས་ཏེ། ཁྱོད་བུམ་པ་སྐྱེ་དགོས་མ་སྐྱེས་
པའི་ཆ་ཡིན་པའི་ཕྱིར། གཞན་ཡང༌། བུམ་པ་ལ་ལྟོས་ཏེ་འདས་པ་ཡིན་ན། 
ཁྱོད་བུམ་པ་འདས་པ་ཡིན་དགོས་པར་ཐལ། བུམ་པ་ལ་ལྟོས་ཏེ་མ་འོངས་
པ་ཡིན་ན། ཁྱོད་བུམ་པ་མ་འོངས་པ་ཡིན་པས་ཁྱབ་པའི་ཕྱིར། འདོད་ན། 
བུམ་པའི་རྒྱུ་ཆོས་ཅན། དེར་ཐལ། དེའི་ཕྱིར། མ་གྲུབ་ན། དེ་ཆོས་ཅན། དེར་

- 33 -

འབྲས་སྤུངས་སྒོ་མང་གློག་རྡུལ་གཙུག་ལག་དེབ་ཨང་།༼  ༦༡  ༽ཀུན་མཁྱེན་བསྡུས་གྲྭ་ཕྱོགས་བསྒྲིགས།

ཐལ། བུམ་པ་ལ་ལྟོས་ཏེ་ཞིག་ཟིན་པའི་ཕྱིར། མ་གྲུབ་ན། དེ་ཆོས་ཅན། དེར་
ཐལ། བུམ་པ་ལ་ལྟོས་ཏེ་འགག་ཟིན་པའི་ཕྱིར་ཏེ། བུམ་པའི་རྒྱུ་ཡིན་པའི་
ཕྱིར། རྩ་བར་འདོད་ན། བུམ་པའི་རྒྱུ་ཆོས་ཅན། ཁྱོད་བུམ་པ་ཐལ་བ་ཡིན་
པར་ཐལ། ཁྱོད་བུམ་པ་འདས་པ་ཡིན་པའི་ཕྱིར། ཁྱབ་སྟེ། བུམ་པ་འདས་པ་
འཇོག་ཚེ་བུམ་པ་ཐལ་བ་དེ་འཇོག་པའི་ཕྱིར། དེར་ཐལ། བུམ་པ་ཐལ་བ་
འཇོག་པའི་ཚེ། བུམ་པ་ཞིག་ཟིན་པ་འཇོག །བུམ་པ་ཞིག་ཟིན་པ་འཇོག་
པའི་ཚེ་བུམ་པ་རང་དུས་སུ་མ་བསྡད་པར་ཐལ་བའམ། སོང་བའམ། ཞིག་
པ་གསུམ་པོ་གང་རུང་འཇོག་པའི་ཕྱིར། དེར་ཐལ། བུམ་པ་འདས་པའི་
དོན་ཡོད་པའི་ཕྱིར་ཏེ། བདག་མེད་ཡིན་པའི་ཕྱིར། གོང་དུ་འདོད་ན། བུམ་
པའི་རྒྱུ་ཆོས་ཅན། ཁྱོད་གཟུགས་ཅན་གང་ཡང་རུང་བ་ཞིག་ཞིག་པ་ཡིན་
པར་ཐལ། ཁྱོད་བུམ་པ་ཞིག་པ་ཡིན་པའི་ཕྱིར། འདོད་མི་ནུས་ཏེ། ཁྱོད་བུམ་
པའི་རྒྱུ་ཡིན་པའི་ཕྱིར། གཞན་ཡང༌། བུམ་པ་ལ་ལྟོས་ཏེ་འདས་པ་ཡིན་ན། 
འདས་པ་ཡིན་པས་ཁྱབ་པར་ཐལ། བུམ་པ་ལ་ལྟོས་ཏེ་མ་འོངས་པ་ཡིན་ན། 
བུམ་པ་མ་འོངས་པ་ཡིན་པས་ཁྱབ་པའི་ཕྱིར། རྟགས་ཁས། འདོད་ན། བུམ་
པའི་རྒྱུ་ཆོས་ཅན། དེར་ཐལ། དེའི་ཕྱིར། མ་གྲུབ་ན། དེ་ཆོས་ཅན། དེར་
ཐལ། བུམ་པ་ལ་ལྟོས་ཏེ་ཞིག་པ་ཡིན་པའི་ཕྱིར་ཏེ། བུམ་པའི་རྒྱུ་ཡིན་པའི་
ཕྱིར། རྩ་བར་འདོད་ན། དེ་ཆོས་ཅན། འདས་པ་མ་ཡིན་པར་ཐལ། ད་ལྟར་
བ་ཡིན་པའི་ཕྱིར་ཏེ། དངོས་པོ་ཡིན་པའི་ཕྱིར་ཏེ། བུམ་པའི་རྒྱུ་ཡིན་པའི་
ཕྱིར། མ་གྲུབ་ན། བུམ་པ་ཆོས་ཅན། ཁྱོད་ཀྱི་རྒྱུ་ཁྱོད་ཀྱི་རྒྱུ་ཡིན་པར་ཐལ། 
ཁྱོད་འདུས་བྱས་ཡིན་པའི་ཕྱིར། 
གཞན་ཡང༌། བུམ་པའི་སྔ་ལོགས་སུ་བྱུང་པའི་ཚད་མ་ཆོས་ཅན། 

- 34 -

འབྲས་སྤུངས་སྒོ་མང་གློག་རྡུལ་གཙུག་ལག་དེབ་ཨང་།༼  ༦༡  ༽བསྡུས་གྲྭའི་རྣམ་བཞག

དེར་ཐལ། དེའི་ཕྱིར། མ་གྲུབ་ན། དེ་ཆོས་ཅན། དེར་ཐལ། བུམ་པའི་རྒྱུ་ཡིན་
པའི་ཕྱིར། མ་གྲུབ་ན། བུམ་པ་ཆོས་ཅན། ཁྱོད་ཀྱི་སྔ་ལོགས་སུ་བྱུང་བའི་
ཚད་མ་ཁྱོད་ཀྱི་རྒྱུ་ཡིན་པར་ཐལ། ཁྱོད་འདུས་བྱས་ཡིན་པའི་ཕྱིར། རྩ་བར་
འདོད་ན། དེ་ཆོས་ཅན། འདས་པ་མ་ཡིན་པར་ཐལ། ད་ལྟར་བ་ཡིན་པའི་
ཕྱིར། མ་གྲུབ་ན། དེ་ཆོས་ཅན། དེར་ཐལ། སྐྱེས་ཟིན་ལ་མ་ཞིག་པ་ཡིན་
པའི་ཕྱིར་ཏེ། ཚད་མ་ཡིན་པའི་ཕྱིར། ཁ་ཅིག ། བུམ་པ་ལ་ལྟོས་ཏེ་ཞིག་པ་
དེ། བུམ་པ་འདས་པའི་མཚན་ཉིད་དུ་འཇོག་ཟེར་ན། བུམ་པ་སྐྱེ་བཞིན་པ་
ཆོས་ཅན། བུམ་པ་འདས་པ་ཡིན་པར་ཐལ། བུམ་པ་ལ་ལྟོས་ཏེ་འདས་པ་
ཡིན་པའི་ཕྱིར། མ་གྲུབ་ན། དེ་ཆོས་ཅན། དེར་ཐལ། ཁྱོད་བུམ་པ་ལ་ལྟོས་
ཏེ་ཞིག་པ་ཡིན་པའི་ཕྱིར་ཏེ། ཆོས་ཅན་དེ་དང་གཅིག་ཡིན་པའི་ཕྱིར། རྩ་
བར་འདོད་ན། དེ་ཆོས་ཅན། འདས་པ་མ་ཡིན་པར་ཐལ། སྐྱེས་ཟིན་པ་མ་
ཡིན་པ་གང་ཞིག །ཞིག་པ་མ་ཡིན་པའི་ཕྱིར། དང་པོ་གྲུབ་སྟེ། སྐྱེ་དགོས་
ཡིན་པའི་ཕྱིར་ཏེ། ཆོས་ཅན་དེ་དང་གཅིག་ཡིན་པའི་ཕྱིར། གཉིས་པ་གྲུབ་
སྟེ། སྐྱེ་དགོས་ཡིན་པའི་ཕྱིར། ཁ་ཅིག ། སྐྱེས་ལ་མ་འགག་པ་ད་ལྟར་བའི་
མཚན་ཉིད་ཟེར་ན། རི་བོང་རྭ་ཆོས་ཅན། ད་ལྟར་བ་ཡིན་པར་ཐལ། མཚན་
ཉིད་དེའི་ཕྱིར། མ་གྲུབ་ན། དེ་ཆོས་ཅན། དེར་ཐལ། སྐྱེ་ལ་མ་འགག་པ་དང་
འགག་པ་གང་རུང་གང་ཞིག །སྐྱེས་ལ་འགག་པ་མ་ཡིན་པའི་ཕྱིར། དང་
པོ་གྲུབ་སྟེ། སྐྱེས་ལ་བྱུང་མ་བྱུང་གང་རུང་ཡིན་པའི་ཕྱིར་ཏེ། བདག་མེད་
ཡིན་པའི་ཕྱིར། གཉིས་པ་སླ། རྩ་བར་འདོད་ན། དེ་ཆོས་ཅན། ཡོད་པར་
ཐལ། འདས་པ་ཡིན་པའི་ཕྱིར། ཁྱབ་སྟེ། འདས་མ་འོངས་ད་ལྟར་གསུམ་
པོ་གང་རུང་ཡིན་ན། གཞི་གྲུབ་པས་ཁྱབ་པའི་ཕྱིར། འདོད་མི་ནུས་སོ། ཁ་

- 35 -

འབྲས་སྤུངས་སྒོ་མང་གློག་རྡུལ་གཙུག་ལག་དེབ་ཨང་།༼  ༦༡  ༽ཀུན་མཁྱེན་བསྡུས་གྲྭ་ཕྱོགས་བསྒྲིགས།

ཅིག ། བུམ་པའི་རང་དུས་ལ་མ་བསྡད་པ་དེ། བུམ་པའི་འདས་པའི་མཚན་
ཉིད་ཟེར་ན། རི་བོང་རྭ་ཆོས་ཅན། བུམ་པའི་འདས་པ་ཡིན་པར་ཐལ། བུམ་
པའི་རང་དུས་ལ་མ་བསྡད་པའི་ཕྱིར། མ་གྲུབ་ན། དེ་ཆོས་ཅན། ཁྱོད་བུམ་
པའི་རང་དུས་སུ་ཡོད་པར་ཐལ། ཁྱོད་བུམ་པའི་རང་དུས་སུ་མ་བསྡད་པ་
མ་གྲུབ་པའི་ཕྱིར། འདོད་མི་ནུས་ཏེ། བུམ་པའི་དུས་སུ་མེད་ངེས་ཡིན་པའི་
ཕྱིར། མ་གྲུབ་ན། དེ་ཆོས་ཅན། དེར་ཐལ། དུས་དང་རྣམ་པ་ཐམས་ཅད་དུ་
མེད་ངེས་ཡིན་པའི་ཕྱིར། ཁ་ཅིག ། འདས་དང་མ་འོངས་ད་ལྟར་གསུམ་
པོ་གང་རུང་ཡིན་ན། དུས་གསུམ་པོ་གང་རུང་ཡིན་པས་ཁྱབ་ཟེར་ན། འོ་
ན། འདས་པ་ཡིན་ན། འདས་པའི་དུས་ཡིན་པས་ཁྱབ་པ་དང༌། ད་ལྟར་བ་
ཡིན་ན། ད་ལྟར་བའི་དུས་ཡིན་པས་ཁྱབ་པ་སོགས་ཡོད་པར་ཐལ། འདོད་
པའི་ཕྱིར། འདོད་ན། བུམ་པ་ཞིག་པ་ཆོས་ཅན། དེར་ཐལ། དེའི་ཕྱིར། མ་
གྲུབ་ན། དེ་ཆོས་ཅན། དེར་ཐལ། ཁྱོད་བུམ་པ་འདས་པ་ཡིན་པའི་ཕྱིར། མ་
གྲུབ་ན། བུམ་པ་ཆོས་ཅན། ཁྱོད་ཞིག་པ་ཁྱོད་འདས་པ་ཡིན་པར་ཐལ། ཁྱོད་
ཞིག་པ་ཡོད་པའི་ཕྱིར། རྩ་བར་འདོད་ན། དེ་ཆོས་ཅན། དུས་ཡིན་པར་
ཐལ། འདས་པའི་དུས་ཡིན་པའི་ཕྱིར། འདོད་ན། དེ་ཆོས་ཅན། དངོས་པོ་
ཡིན་པར་ཐལ། དུས་ཡིན་པའི་ཕྱིར། འདོད་མི་ནུས་ཏེ། རྟག་པ་ཡིན་པའི་
ཕྱིར་ཏེ། མེད་དགག་ཡིན་པའི་ཕྱིར། མ་གྲུབ་ན། བུམ་པ་ཆོས་ཅན། ཁྱོད་
ཞིག་པ་མེད་དགག་ཡིན་པར་ཐལ། ཁྱོད་ཞིག་པ་ཡོད་པའི་ཕྱིར། གཞན་
ཡང༌། བུམ་པའི་རྒྱུ་ཡོད་ཀྱང་བུམ་པ་མ་སྐྱེས་པའི་ཆ་ཆོས་ཅན། མ་འོངས་
པའི་དུས་ཡིན་པར་ཐལ། མ་འོངས་པ་ཡིན་པའི་ཕྱིར་ཏེ། བུམ་པ་མ་འོངས་
པ་ཡིན་པའི་ཕྱིར། མ་གྲུབ་ན། བུམ་པ་ཆོས་ཅན། ཁྱོད་ཀྱི་རྒྱུ་ཡོད་ཀྱང་ཁྱོད་

- 36 -

འབྲས་སྤུངས་སྒོ་མང་གློག་རྡུལ་གཙུག་ལག་དེབ་ཨང་།༼  ༦༡  ༽བསྡུས་གྲྭའི་རྣམ་བཞག

མ་སྐྱེས་པའི་ཆ་ཁྱོད་མ་འོངས་པ་ཡིན་པར་ཐལ། ཁྱོད་འདུས་བྱས་ཡིན་
པའི་ཕྱིར། རྩ་བར་འདོད་ན། དེ་ཆོས་ཅན། དུས་ཡིན་པར་ཐལ། མ་འོངས་
པའི་དུས་ཡིན་པའི་ཕྱིར། འདོད་ན། དེ་ཆོས་ཅན། འདུས་བྱས་ཡིན་པར་
ཐལ། དུས་ཡིན་པའི་ཕྱིར། འདོད་ན། དེ་ཆོས་ཅན། རྟག་པ་མ་ཡིན་པར་
ཐལ། འདུས་བྱས་ཡིན་པའི་ཕྱིར། འདོད་མི་ནུས་ཏེ། མེད་དགག་ཡིན་པའི་
ཕྱིར། མ་གྲུབ་ན། བུམ་པ་ཆོས་ཅན། ཁྱོད་ཀྱི་རྒྱུ་ཡོད་ཀྱང་མ་སྐྱེས་པའི་ཆ་
མེད་དགག་ཡིན་པར་ཐལ། ཁྱོད་འདུས་བྱས་ཡིན་པའི་ཕྱིར། 
གཞན་ཡང༌། བུམ་པ་ཡོད་པ་ཆོས་ཅན། ད་ལྟར་བའི་དུས་ཡིན་
པར་ཐལ། ད་ལྟར་བ་ཡིན་པའི་ཕྱིར། མ་གྲུབ་ན། བུམ་པ་ཆོས་ཅན། ཁྱོད་
ཡོད་པ་ད་ལྟར་བ་ཡིན་པར་ཐལ། ཁྱོད་ད་ལྟར་བ་ཡིན་པའི་ཕྱིར། མ་གྲུབ་
ན། བུམ་པ་ཆོས་ཅན། ཁྱོད་ད་ལྟར་བ་ཡིན་པར་ཐལ། ཁྱོད་འདུས་བྱས་
ཡིན་པའི་ཕྱིར། རྩ་བར་འདོད་ན། དེ་ཆོས་ཅན། མི་རྟག་པ་ཡིན་པར་ཐལ། 
ད་ལྟར་བའི་དུས་ཡིན་པའི་ཕྱིར། འདོད་མི་ནུས་ཏེ། རྟག་པ་ཡིན་པའི་
ཕྱིར། མ་གྲུབ་ན། བུམ་པ་ཆོས་ཅན། ཁྱོད་ཡོད་པ་རྟག་པ་ཡིན་པར་ཐལ། 
ཁྱོད་ཡོད་པ་ཡོད་པའི་ཕྱིར། ཁ་ཅིག ། གཞི་གྲུབ་ན། ད་ལྟར་བ་ཡིན་པས་
ཁྱབ་ཟེར་བ་དང་འདས་པ་ཡོད་ཟེར་བ་འགལ་ཏེ། འོ་ན། འདས་པ་ཆོས་
ཅན། ད་ལྟར་བ་ཡིན་པར་ཐལ། གཞི་གྲུབ་པའི་ཕྱིར། འདོད་ན། འདས་པ་
ཆོས་ཅན། ཡོད་པར་ཐལ། ད་ལྟར་བ་ཡིན་པའི་ཕྱིར། བྱས་པ་ལ་ཁོ་ན་རེ། 
འདས་པ་ཡོད་ལ་མི་འཇོག་ཟེར་ན། འདས་པ་མེད་པར་ཐལ། འདུས་བྱས་
ཐམས་ཅད་ཀྱི་སྟེང་གི་འདས་པ་དེ་ནི་མ་ཡིན་པ་གང་ཞིག །འདུས་མ་བྱས་
ཐམས་ཅད་ཀྱི་སྟེང་གི་དེ་ནི་མ་ཡིན་པའི་ཕྱིར། ཕྱི་མ་སླ། དང་པོ་མ་གྲུབ་ན། 

- 37 -

འབྲས་སྤུངས་སྒོ་མང་གློག་རྡུལ་གཙུག་ལག་དེབ་ཨང་།༼  ༦༡  ༽ཀུན་མཁྱེན་བསྡུས་གྲྭ་ཕྱོགས་བསྒྲིགས།

འདུས་བྱས་ཐམས་ཅད་ཀྱི་སྟེང་གི་འདས་པ་ཆོས་ཅན། འདས་པ་མ་ཡིན་
པར་ཐལ། ད་ལྟར་བ་ཡིན་པའི་ཕྱིར་ཏེ། གཞི་གྲུབ་པའི་ཕྱིར། གཞན་ཡང༌། 
བུམ་པ་ཞིག་པ་ཆོས་ཅན། ད་ལྟར་བ་ཡིན་པར་ཐལ། གཞི་གྲུབ་པའི་ཕྱིར། 
ཁྱབ་པ་ཁས། འདོད་ན། བུམ་པ་འདས་པ་མེད་པར་ཐལ། བུམ་པ་ཞིག་པ་
བུམ་པ་འདས་པ་མ་ཡིན་པའི་ཕྱིར། མ་ཁྱབ་ན། བུམ་པ་ཆོས་ཅན། ཁྱོད་
ཞིག་པ་ཁྱོད་འདས་པ་མ་ཡིན་ན། ཁྱོད་འདས་པ་མེད་པས་ཁྱབ་པར་ཐལ། 
བདག་མེད་ཡིན་པའི་ཕྱིར། གཞན་ཡང༌། དངོས་པོ་ཞིག་པ་མེད་པར་ཐལ། 
དངོས་པོ་འདས་པ་མེད་པའི་ཕྱིར་ཏེ། དངོས་པོ་ཞིག་པ་དེ་དངོས་པོ་འདས་
པ་མ་ཡིན་པའི་ཕྱིར། མ་ཁྱབ་ན། དངོས་པོ་ཆོས་ཅན། ཁྱོད་ཞིག་པ་ཁྱོད་
འདས་པ་མ་ཡིན་ན། ཁྱོད་འདས་པ་མེད་པས་ཁྱབ་པར་ཐལ། ཁྱོད་བདག་
མེད་ཡིན་པའི་ཕྱིར། ཁ་ཅིག ། དངོས་པོ་འདས་པ་དངོས་པོ་འདས་པ་ཡིན་
པར་ཐལ། དངོས་པོ་འདས་པ་ཡོད་པའི་ཕྱིར། འདོད་ན། དངོས་པོ་འདས་
པ་དངོས་མེད་ཡིན་པར་ཐལ། དངོས་པོ་འདས་པ་ཞིག་པ་ཡིན་པའི་ཕྱིར་
ཏེ། འདས་པ་ཡིན་པའི་ཕྱིར། འདོད་ན། དངོས་པོ་འདས་པ་དངོས་མེད་མ་
ཡིན་པར་ཐལ། དངོས་པོ་འདས་པའི་དུས་ཡོད་པའི་ཕྱིར་ན་མ་ཁྱབ། ཁོ་
ན་རེ་ཁྱབ་པར་ཐལ། དུས་ཡིན་ན། དངོས་པོ་ཡིན་པས་ཁྱབ་པའི་ཕྱིར་ན་
ཡང་མ་ཁྱབ། བྱས་པ་ལ་ཁོ་ན་རེ། དངོས་པོ་ཞིག་པའི་དུས་སུ་དངོས་པོ་
ཡོད་པར་ཐལ། དེའི་དུས་སུ་དངོས་པོ་གང་ཡང་རུང་བ་ཞིག་ཡོད་པའི་
ཕྱིར་ན་མ་ཁྱབ། འོ་ན་ཁྱོད་རང་ལ། དངོས་པོའི་རྒྱུའི་དུས་སུ་དངོས་པོ་ཡོད་
པར་ཐལ། དེའི་རྒྱུའི་དུས་སུ་དངོས་པོ་གང་ཡང་རུང་བ་ཞིག་ཡོད་པའི་
ཕྱིར། ཁྱབ་པ་ཁས། འདོད་ན། དངོས་པོ་ཆོས་ཅན། བདག་ལས་སྐྱེས་པར་

- 38 -

འབྲས་སྤུངས་སྒོ་མང་གློག་རྡུལ་གཙུག་ལག་དེབ་ཨང་།༼  ༦༡  ༽བསྡུས་གྲྭའི་རྣམ་བཞག

ཐལ། རང་གི་རྒྱུའི་དུས་སུ་ཡོད་པའི་ཕྱིར། འདོད་མི་ནུས་ཏེ། བདག་མེད་
ཡིན་པའི་ཕྱིར། གཞན་ཡང༌། འབྲས་བུ་དེ་ལ་རང་གི་རྒྱུའི་དུས་ནས་གྲུབ་
ཟིན་པའི་འབྲས་བུ་ཞིག་ཡོད་པར་ཐལ། དངོས་པོ་དེ་རང་གི་རྒྱུའི་དུས་
ནས་གྲུབ་ཟིན་པའི་འབྲས་བུ་ཡིན་པའི་ཕྱིར། དེར་ཐལ། འབྲས་བུ་གང་
ཞིག །རང་གི་རྒྱུའི་དུས་ནས་གྲུབ་ཟིན་པའི་ཕྱིར། དང་པོ་སླ། ཕྱི་མ་མ་གྲུབ་
ན། དངོས་པོ་ཆོས་ཅན། རང་གི་རྒྱུའི་དུས་སུ་མེད་པར་ཐལ། རང་གི་རྒྱུའི་
དུས་སུ་གྲུབ་མ་ཟིན་པའི་ཕྱིར། འདོད་ན། དེ་ཆོས་ཅན། རང་གི་རྒྱུའི་དུས་
སུ་ཡོད་པར་ཐལ། དངོས་པོ་ཡིན་པའི་ཕྱིར། ཁྱབ་པ་ཁས། རྩ་བར་འདོད་
ན། ཁྱོད་ཀྱི་རྒྱུ་མེད་པར་ཐལ། ཁྱོད་རང་གི་རྒྱུའི་དུས་ནས་གྲུབ་ཟིན་པའི་
ཕྱིར། འདོད་མི་ནུས་ཏེ། འདུས་བྱས་ཡིན་པའི་ཕྱིར། 
གཞན་ཡང༌། རྣམ་མཁྱེན་ཆོས་ཅན། དངོས་པོར་རྟོགས་པའི་ཚད་
མ་ཡིན་པར་ཐལ། ཚད་མ་གང་ཞིག །དངོས་པོར་ཁྱོད་ཀྱི་གཞལ་བྱ་ཡིན་
པའི་ཕྱིར། འདོད་ན། རྩིས་དང་བྱས་པས། ཁ་ཅིག ། རྣམ་མཁྱེན་དངོས་
པོར་རྟོགས་པའི་ཚད་མ་ཡིན་པར་འདོད་ཟེར་ན། འོ་ན། ཚད་མ་ཡིན་པར་
ཐལ། རྣམ་མཁྱེན་དངོས་པོར་རྟོགས་པའི་ཚད་མ་ཡིན་པའི་ཕྱིར། ཁྱབ་
སྟེ། བུམ་པ་དངོས་པོར་རྟོགས་པའི་ཚད་མ་ཡིན་ན། ཚད་མ་ཡིན་པས་
ཁྱབ་པའི་ཕྱིར། དེར་ཐལ། བུམ་པ་ཡོད་པར་རྟོགས་པའི་ཚད་མ་ཡིན་ན། 
ཚད་མ་ཡིན་པས་ཁྱབ་པའི་ཕྱིར། མ་གྲུབ་ན། བུམ་པ་ཆོས་ཅན། ཁྱོད་ཡོད་
པར་རྟོགས་པའི་ཚད་མ་ཡིན་ན། ཚད་མ་ཡིན་པས་ཁྱབ་པར་ཐལ། བདག་
མེད་ཡིན་པའི་ཕྱིར། རྩ་བར་འདོད་ན། རྟག་པ་མ་ཡིན་པར་ཐལ། ཚད་མ་
ཡིན་པའི་ཕྱིར། གཞན་ཡང༌། དེ་འདྲའི་ཐལ་འགྱུར་གྱི་གསལ་བ་ལ་འདོད་

- 39 -

འབྲས་སྤུངས་སྒོ་མང་གློག་རྡུལ་གཙུག་ལག་དེབ་ཨང་།༼  ༦༡  ༽ཀུན་མཁྱེན་བསྡུས་གྲྭ་ཕྱོགས་བསྒྲིགས།

ལན་བཏབ་པས་དེ་ལྟར་རྩི་མི་རིགས་པར་ཐལ། དེ་འདྲའི་ཐལ་འགྱུར་གྱི་
གསལ་བ་ལ་འདོད་ལན་བཏབ་པས། རྣམ་མཁྱེན་རྣམ་མཁྱེན་དངོས་པོར་
རྟོགས་པའི་ཚད་མ་ཡིན་པར་འདོད་ཅེས་རྩི་རིགས་པའི་ཕྱིར། དེར་ཐལ། 
དེ་འདྲའི་ཐལ་འགྱུར་གྱི་རྩོད་གཞི་ཡང་རྣམ་མཁྱེན་ཡིན། དངོས་པོར་
རྟོགས་རྒྱུའི་སྒྲུབ་བྱ་དེ་ཡང་རྣམ་མཁྱེན་ཡིན་པས་དེ་ལྟར་རྩི་བའི་ཕྱིར། 
དེར་ཐལ། རྣམ་མཁྱེན་ཆོས་ཅན། དངོས་པོར་ཁྱོད་ཀྱི་གཞལ་བྱ་ཡིན་པར་
ཐལ། ཚད་མ་ཡིན་པའི་ཕྱིར་ཞེས་པའི་ཐལ་འགྱུར་གྱི་གསལ་བར་འདོད་
ལན་བཏབ་པས། རྣམ་མཁྱེན་དངོས་པོར་རྣམ་མཁྱེན་གྱི་གཞལ་བྱ་ཡིན་
པར་འདོད་ཅེས་རྩི་རིགས་པའི་ཕྱིར། ཡང་ཁ་ཅིག ། རྣམ་མཁྱེན་ཆོས་ཅན། 
དངོས་པོར་རྟོགས་པའི་ཚད་མ་ཡིན་པར་རྟོགས་པའི་ཚད་མ་ཡིན་པར་
ཐལ། ཚད་མ་གང་ཞིག །དངོས་པོར་རྟོགས་པའི་ཚད་མ་ཡིན་པར་ཁྱོད་
ཀྱི་གཞལ་བྱ་ཡིན་པའི་ཕྱིར་ཞེས་པའི་ཐལ་འགྱུར་གྱི་གསལ་བར་འདོད་
ལན་བཏབ་པས། རྣམ་མཁྱེན་དངོས་པོར་རྟོགས་པའི་ཚད་མ་ཡིན་པར་
རྟོགས་པའི་ཚད་མ་ཡིན་པར་འདོད་ཅེས་རྩི་རིགས་ཟེར་ན། འོ་ན། ཚད་
མ་ཡིན་པར་ཐལ། རྣམ་མཁྱེན་དངོས་པོར་རྟོགས་པའི་ཚད་མ་ཡིན་པར་
རྟོགས་པའི་ཚད་མ་ཡིན་པའི་ཕྱིར། ཁྱབ་སྟེ། བུམ་པ་བུམ་པ་དངོས་པོར་
རྟོགས་པའི་ཚད་མ་ཡིན་པར་རྟོགས་པའི་ཚད་མ་ཡིན་ན། ཚད་མ་ཡིན་
དགོས་པའི་ཕྱིར། གཞན་ཡང༌། དེ་འདྲའི་ཐལ་འགྱུར་གྱི་གསལ་བར་འདོད་
ལན་བཏབ་པས་དེ་ལྟར་རྩི་མི་རིགས་པར་ཐལ། དེ་འདྲའི་ཐལ་འགྱུར་གྱི་
གསལ་བར་འདོད་ལན་བཏབ་པས། རྣམ་མཁྱེན་རྣམ་མཁྱེན་རྣམ་མཁྱེན་
དངོས་པོར་རྟོགས་པའི་ཚད་མ་ཡིན་པར་རྟོགས་པའི་ཚད་མ་ཡིན་པས་

- 40 -

འབྲས་སྤུངས་སྒོ་མང་གློག་རྡུལ་གཙུག་ལག་དེབ་ཨང་།༼  ༦༡  ༽བསྡུས་གྲྭའི་རྣམ་བཞག

འདོད་ཅེས་རྩི་རིགས་པའི་ཕྱིར། དེར་ཐལ། རྣམ་མཁྱེན་ཆོས་ཅན། དངོས་
པོར་རྟོགས་པའི་ཚད་མ་ཡིན་པར་ཐལ། ཚད་མ་ཡིན་པའི་ཕྱིར་ཞེས་པའི་
ཐལ་འགྱུར་གྱི་གསལ་བར་འདོད་ལན་བཏབ་པས། རྣམ་མཁྱེན་རྣམ་
མཁྱེན་དངོས་པོར་རྟོགས་པའི་ཚད་མ་ཡིན་པར་འདོད་ཅེས་རྩི་རིགས་
པ་གང་ཞིག །དེའི་རྗེས་ཀྱི་ཡིན་པར་ཞེས་པ་དེ་ལ་ཡང་དྲུག་སྒྲའི་ནུས་
པ་ཡོད་པའི་ཕྱིར། དང་པོ་སླ། ཕྱི་མ་མ་གྲུབ་ན། དེར་ཐལ། རྣམ་མཁྱེན་
ཆོས་ཅན། དངོས་པོར་རྟོགས་པའི་ཚད་མ་ཡིན་པར་རྟོགས་པའི་ཚད་མ་
ཡིན་པར་ཐལ། དངོས་པོར་རྟོགས་པའི་ཚད་མ་ཡིན་པར་ཁྱོད་ཀྱི་གཞལ་
བྱ་ཡིན་པའི་ཕྱིར་ཞེས་པའི་ཐལ་འགྱུར་གྱི་རྟགས་ལན་བཏབ་པས། རྣམ་
མཁྱེན་རྣམ་མཁྱེན་དངོས་པོར་རྟོགས་པའི་ཚད་མ་ཡིན་པར་རྣམ་མཁྱེན་
གྱི་གཞལ་བྱ་ཡིན་པར་རྟགས་མ་གྲུབ་ཅེས་རྩི་རིགས་པའི་ཕྱིར། ཡང་ཁ་
ཅིག ། རྣམ་མཁྱེན་ཆོས་ཅན། དངོས་པོར་རྟོགས་པའི་ཚད་མ་དངོས་པོར་
རྟོགས་པའི་ཚད་མ་ཡིན་པར་ཐལ། ཚད་མ་ཡིན་པའི་ཕྱིར་ཞེས་པའི་ཐལ་
འགྱུར་གྱི་གསལ་བར་འདོད་ལན་བཏབ་པས། རྣམ་མཁྱེན་རྣམ་མཁྱེན་
རྣམ་མཁྱེན་དངོས་པོར་རྟོགས་པའི་ཚད་མ་དངོས་པོར་རྟོགས་པའི་ཚད་
མ་ཡིན་པར་འདོད་ཟེར་ན་མི་འཐད་པར་ཐལ། དེ་ལ་རྣམ་མཁྱེན་གཉིས་
བྱས་ནས་རྩི་རིགས་པའི་ཕྱིར། དེར་ཐལ། དངོས་པོར་རྟོགས་པའི་ཚད་མ་
དང་པོ་ལ་དྲུག་སྒྲའི་ནུས་པ་ཡོད་ཀྱང༌། ཕྱི་མའི་དྲུག་སྒྲའི་ནུས་པ་སྔ་མས་
ཁེགས་སོང་བའི་ཕྱིར། གཞན་ཡང༌། རྣམ་མཁྱེན་ཆོས་ཅན། དངོས་པོར་
རྟོགས་པའི་ཚད་མ་བུམ་པར་རྟོགས་པའི་ཚད་མ་ཡིན་པར་ཐལ། དེ་ལྟར་
ཡིན་པའི་ཕྱིར་ཞེས་པའི་ཐལ་འགྱུར་གྱི་གསལ་བར་འདོད་ལན་བཏབ་

- 41 -

འབྲས་སྤུངས་སྒོ་མང་གློག་རྡུལ་གཙུག་ལག་དེབ་ཨང་།༼  ༦༡  ༽ཀུན་མཁྱེན་བསྡུས་གྲྭ་ཕྱོགས་བསྒྲིགས།

པས། གོང་མ་ལྟར་རིགས་པ་མཚུངས་པར་ཐལ། འདོད་པའི་ཕྱིར། འདོད་
མི་ནུས་ཏེ། དེ་འདྲའི་ཐལ་འགྱུར་གྱི་གསལ་བར་འདོད་ལན་བཏབ་པས་
དྲུག་སྒྲ་གཅིག་ལས་མི་འོངས་པའི་ཕྱིར། དེར་ཐལ། བུམ་པར་ཞེས་པ་དེ་ལ་
དྲུག་སྒྲའི་ནུས་པ་མེད་པའི་ཕྱིར། 
གཞན་ཡང༌། རྣམ་མཁྱེན་ཆོས་ཅན། དངོས་པོར་རྟོགས་པའི་
ཚད་མ་ཚད་མར་རྟོགས་པའི་ཚད་མ་ཡིན་པར་ཐལ། དེ་ལྟར་ཡིན་པའི་
ཕྱིར་ཞེས་པའི་ཐལ་འགྱུར་གྱི་གསལ་བར་འདོད་ལན་བཏབ་པས་སྔ་མ་
དང་རིགས་མཚུངས་པར་ཐལ། འདོད་པའི་ཕྱིར། འདོད་ན། རྣམ་མཁྱེན་
ཆོས་ཅན། དངོས་པོར་རྟོགས་པའི་ཚད་མ་ཡོད་པར་རྟོགས་པའི་ཚད་མ་
ཡིན་པར་ཐལ། ཚད་མ་ཡིན་པའི་ཕྱིར་ཞེས་པའི་ཐལ་འགྱུར་གྱི་གསལ་
བར་འདོད་ལན་བཏབ་པས་དེ་ལྟར་རྩི་རིགས་པར་ཐལ། འདོད་པའི་ཕྱིར། 
འདོད་ན། རྣམ་མཁྱེན་ཆོས་ཅན། དངོས་པོར་རྟོགས་པའི་ཚད་མ་ཤེས་
བྱར་རྟོགས་པའི་ཚད་མ་ཡིན་པར་ཐལ། དེ་ལྟར་ཡིན་པའི་ཕྱིར་ཞེས་པའི་
ཐལ་འགྱུར་གྱི་གསལ་བར་འདོད་ལན་བཏབ་བས་རྣམ་མཁྱེན་གསུམ་བྱས་
ནས་རྩི་རིགས་པར་ཐལ། འདོད་པའི་ཕྱིར། འདོད་ན། རྣམ་མཁྱེན་ཆོས་
ཅན། དངོས་པོར་རྟོགས་པའི་ཚད་མ་ཡིན་པར་རྟོགས་པའི་ཚད་མ་ཡོད་
པར་རྟོགས་པའི་ཚད་མ་ཡིན་པར་ཐལ། དེ་ལྟར་ཡིན་པའི་ཕྱིར་ཞེས་པའི་
ཐལ་འགྱུར་གྱི་གསལ་བར་འདོད་ལན་བཏབ་བས་དྲུག་སྒྲ་གསུམ་འཕར་
རིགས་པར་ཡང་འདོད་པའི་ཕྱིར། འདོད་མི་ནུས་ཏེ། ཡོད་རྟོགས་དང་ཡིན་
རྟོགས་གཉིས་ཀྱི་ཡིན་རྟོགས་ལ་དྲུག་སྒྲའི་ནུས་པ་ཡོད་ཀྱང༌། ཡོད་རྟོགས་
ལ་དེ་མེད་པའི་ཕྱིར། དེར་ཐལ། རྣམ་མཁྱེན་ཆོས་ཅན། དངོས་པོར་རྟོགས་

- 42 -

འབྲས་སྤུངས་སྒོ་མང་གློག་རྡུལ་གཙུག་ལག་དེབ་ཨང་།༼  ༦༡  ༽བསྡུས་གྲྭའི་རྣམ་བཞག

པའི་ཚད་མ་ཡོད་པར་ཐལ། དེ་ལྟར་ཡོད་པའི་ཕྱིར་ཞེས་པའི་ཐལ་འགྱུར་
གྱི་གསལ་བར་འདོད་ལན་བཏབ་པས། རྣམ་མཁྱེན་དངོས་པོར་རྟོགས་
པའི་ཚད་མ་ཡོད་པར་འདོད་ཅེས་རྩི་རིགས་པ་ལས་གཞན་མི་འཕར་བའི་
ཕྱིར། ཁ་ཅིག ། རྣམ་མཁྱེན་ཆོས་ཅན། ཡིན་པར་རྟོགས་པའི་ཚད་མ་དངོས་
པོར་རྟོགས་པའི་ཚད་མ་ཡིན་པར་ཐལ། དེ་ལྟར་ཡིན་པའི་ཕྱིར་ཞེས་པའི་
ཐལ་འགྱུར་གྱི་གསལ་བར་འདོད་ལན་བཏབ་པས། དྲུག་སྒྲ་གཉིས་འཕར་
བར་ཐལ། རྣམ་མཁྱེན་ཆོས་ཅན། དངོས་པོར་རྟོགས་པའི་ཚད་མ་ཡིན་
པར་རྟོགས་པའི་ཚད་མ་ཡིན་པར་ཐལ། དེ་ལྟར་ཡིན་པའི་ཕྱིར་ཞེས་པའི་
ཐལ་འགྱུར་གྱི་གསལ་བར་འདོད་ལན་བཏབ་པས། དྲུག་སྒྲ་གཉིས་འཕར་
པའི་ཕྱིར་ན་མ་ཁྱབ། དེར་ཐལ། དངོས་པོར་རྟོགས་པའི་ཚད་མ་དང་པོར་
བྱུང་ན་དྲུག་སྒྲའི་ནུས་པ་ཡོད་ཀྱང༌། རྗེས་སུ་ཅི་ཙམ་བརྩེགས་ཀྱང་དེ་མེད་
པའི་ཕྱིར། དེར་ཐལ། ཡོད་པར་རྟོགས་པའི་ཚད་མ་དེ་ཡང་དེ་དང་རིགས་
མཚུངས་པའི་ཕྱིར། 
ཁ་ཅིག ། རྣམ་མཁྱེན་ཆོས་ཅན། དངོས་པོར་རྟོགས་པའི་ཚད་
མ་དངོས་པོར་རྟོགས་པའི་ཚད་མ་ཡིན་པར་རྟོགས་པའི་ཚད་མ་ཡིན་པར་
ཐལ། དེ་ལྟར་ཡིན་པའི་ཕྱིར་ཞེས་པའི་ཐལ་འགྱུར་གྱི་དངོས་པོར་རྟོགས་
པའི་ཚད་མ་ཕྱི་མ་ལ་དྲུག་སྒྲའི་ནུས་པ་མེད་པར་ཐལ། རྣམ་མཁྱེན་དངོས་
པོར་རྟོགས་པའི་ཚད་མ་ཡིན་པར་རྟོགས་པའི་ཚད་མ་དངོས་པོར་རྟོགས་
པའི་ཚད་མ་ཡིན་པར་ཐལ། དེ་ལྟར་ཡིན་པའི་ཕྱིར་ཞེས་པའི་ཐལ་འགྱུར་
གྱི་དངོས་པོར་རྟོགས་པའི་ཚད་མ་ཕྱི་མ་ལ་དྲུག་སྒྲའི་ནུས་པ་མེད་པའི་
ཕྱིར་ན་མ་ཁྱབ། འདོད་མི་ནུས་ཏེ། རྗེས་སུ་ཡིན་པར་རྟོགས་པའི་ཚད་མ་

- 43 -

འབྲས་སྤུངས་སྒོ་མང་གློག་རྡུལ་གཙུག་ལག་དེབ་ཨང་།༼  ༦༡  ༽ཀུན་མཁྱེན་བསྡུས་གྲྭ་ཕྱོགས་བསྒྲིགས།

བྱུང་ན་དེའི་སྔོན་དུ་དངོས་པོར་རྟོགས་པའི་ཚད་མ་ཅི་ཙམ་བརྩེགས་ཀྱང་
སོ་སོར་དྲུག་སྒྲའི་ནུས་པ་འཕར་དགོས་པའི་ཕྱིར། ཁ་ཅིག ། རྣམ་མཁྱེན་
ཆོས་ཅན། དངོས་པོར་རྟོགས་པའི་ཚད་མ་ཡོད་པར་རྟོགས་པའི་ཚད་མ་
ཡོད་པ་ཡིན་པར་རྟོགས་པའི་ཚད་མ་ཡིན་པར་ཐལ། དེ་ལྟར་ཡིན་པའི་
ཕྱིར་ཞེས་པའི་ཐལ་འགྱུར་གྱི་གསལ་བར་འདོད་ལན་བཏབ་པས་དྲུག་སྒྲ་
གསུམ་ཡོད་པར་ཐལ། ཐལ་འགྱུར་སྔ་མ་ལ་དེའི་ཕྱིར་ན་མ་ཁྱབ། འདོད་
མི་ནུས་ཏེ། དེ་ལ་དྲུག་སྒྲ་གཅིག་ལས་མེད་པའི་ཕྱིར། གཞན་ཡང༌། རྣམ་
མཁྱེན་ཆོས་ཅན། དངོས་པོར་རྟོགས་པའི་ཚད་མ་ཡིན་པར་ཐལ། དེ་ལྟར་
ཡིན་པའི་ཕྱིར་ཞེས་པའི་ཐལ་འགྱུར་གྱི་གསལ་བར་འདོད་ལན་བཏབ་
པས། རྣམ་མཁྱེན་དངོས་པོར་རྟོགས་པའི་ཚད་མ་ཡིན་པར་འདོད་ཅེས་
ཟེར་ན། མི་འཐད་པར་ཐལ། དེ་ལ་རྣམ་མཁྱེན་གཉིས་བྱས་ནས་རྩི་རིགས་
པའི་ཕྱིར། དེར་ཐལ། རྟོགས་བྱ་རྟོགས་བྱེད་ཀྱི་ནུས་པ་རྩོད་གཞིའི་སྟེང་དུ་
འཕར་བའི་ཕྱིར། དེར་ཐལ། དེ་འདྲའི་ཐལ་འགྱུར་གྱི་རྟོགས་བྱ་ཡང་རྣམ་
མཁྱེན། རྟོགས་བྱེད་ཀྱང་རྣམ་མཁྱེན་ཡིན་པས་ན་དེ་ལྟར་དུ་རྩི་རིགས་
པའི་ཕྱིར། 
གཞན་ཡང༌། བུམ་པས་དག་པའི་ས་ཕྱོགས་ཆོས་ཅན། བུམ་པ་
མེད་པར་ཐལ། བུམ་པའི་དགག་གཞི་ཡིན་པའི་ཕྱིར། འདོད་ན། རྩིས་དང་
བྱས་པས། བུམ་པས་དག་པའི་ས་ཕྱོགས་སུ་བུམ་པ་མེད་པར་འདོད་ཟེར་ན། 
དེ་ལྟར་རྩི་མི་རིགས་པར་ཐལ། དེ་ལ། བུམ་པས་དག་པའི་ས་ཕྱོགས་ཆོས་
ཅན་གྱི་སྟེང་དུ་བུམ་པ། བུམ་པས་དག་པའི་ས་ཕྱོགས་ཆོས་ཅན་གྱི་སྟེང་དུ་
མེད་པར་འདོད་ཅེས་རྩི་རིགས་པའི་ཕྱིར། དེར་ཐལ། བུམ་པས་དག་པའི་

- 44 -

འབྲས་སྤུངས་སྒོ་མང་གློག་རྡུལ་གཙུག་ལག་དེབ་ཨང་།༼  ༦༡  ༽བསྡུས་གྲྭའི་རྣམ་བཞག

ས་ཕྱོགས་བུམ་པའི་དགག་གཞི་བྱེད་པ་ལ་ཡུལ་དུས་གནས་སྐབས་བཞི་
ལ་བལྟོས་པའི་ནང་ནས་ཡུལ་ལ་བལྟོས་ཏེ་བྱེད་དགོས་པའི་ཕྱིར། གཞན་
ཡང༌། བུམ་པས་དག་པའི་ས་ཕྱོགས་ཆོས་ཅན། བུམ་པའི་དགག་གཞི་ཡིན་
པར་ཐལ། ཁྱོད་ཡོད་པ་གང་ཞིག །བུམ་པ་མེད་པའི་ཕྱིར། འདོད་ན། རྩིས་
དང་བྱས་པས། བུམ་པས་དག་པའི་ས་ཕྱོགས་བུམ་པའི་དགག་གཞི་ཡིན་
པར་འདོད་ཟེར་ན། འོ་ན། བུམ་པ་མེད་པར་ཐལ། བུམ་པས་དག་པའི་ས་
ཕྱོགས་བུམ་པའི་དགག་གཞི་ཡིན་པའི་ཕྱིར། མ་ཁྱབ་ན། ཁྱབ་པ་ཡོད་པར་
ཐལ། བུམ་པས་དག་པའི་ས་ཕྱོགས་བུམ་པའི་དགག་གཞི་བྱེད་པ་ལ་ཡུལ་
དུས་གནས་སྐབས་བཞི་ལ་ལྟོས་ཏེ་བྱེད་དགོས་པའི་ཕྱིར། དེར་ཐལ། ཡུལ་
དུས་གནས་སྐབས་བཞི་ལ་མ་ལྟོས་པར་བུམ་པའི་དགག་གཞི་བྱས་ན་བུམ་
པ་མེད་དགོས། ཡུལ་དུས་གནས་སྐབས་བཞི་ལ་མ་ལྟོས་པར་བུམ་པ་ཡོད་
པས་ན་དགག་གཞི་བྱེད་མི་ཐུབ་པའི་ཕྱིར། 
ཡང་ཁ་ཅིག ། བུམ་པས་དག་པའི་ས་ཕྱོགས་ཆོས་ཅན། ཁྱོད་
བུམ་པའི་དགག་གཞི་ཡིན་པར་ཐལ། ཁྱོད་ཡོད་པ་གང་ཞིག །བུམ་པ་མེད་
པའི་ཕྱིར། འདོད་ན། རྩིས་དང་བྱས་པས། བུམ་པས་དག་པའི་ས་ཕྱོགས་
ཆོས་ཅན་གྱི་སྟེང་དུ་བུམ་པའི་དགག་གཞི་ཡིན་པར་འདོད་ཟེར་ན། འོ་
ན། བུམ་པའི་དགག་གཞི་ཡིན་པར་ཐལ། བུམ་པས་དག་པའི་ས་ཕྱོགས་
ཆོས་ཅན་གྱི་སྟེང་དུ་བུམ་པའི་དགག་གཞི་ཡིན་པའི་ཕྱིར། ཁྱབ་སྟེ། ཤེས་
བྱ་ཆོས་ཅན་གྱི་སྟེང་དུ་བུམ་པའི་དགག་གཞི་ཡིན་ན། བུམ་པའི་དགག་
གཞི་ཡིན་དགོས་པའི་ཕྱིར། གོང་དུ་འདོད་ན། བུམ་པ་མེད་པར་ཐལ། བུམ་
པའི་དགག་གཞི་ཡིན་པའི་ཕྱིར། འདོད་མི་ནུས་ཏེ། ཀ་བུམ་གཉིས་ཡོད་

- 45 -

འབྲས་སྤུངས་སྒོ་མང་གློག་རྡུལ་གཙུག་ལག་དེབ་ཨང་།༼  ༦༡  ༽ཀུན་མཁྱེན་བསྡུས་གྲྭ་ཕྱོགས་བསྒྲིགས།

པའི་ཕྱིར། གོང་གི་རྩི་ལུགས་དེ་མི་འཐད་པར་ཐལ། དེ་འདྲའི་ཐལ་འགྱུར་
གྱི་གསལ་བར་འདོད་ལན་བཏབ་པས། བུམ་པས་དག་པའི་ས་ཕྱོགས་
ཆོས་ཅན་གྱི་སྟེང་དུ་བུམ་པས་དག་པའི་ས་ཕྱོགས། བུམ་པས་དག་པའི་ས་
ཕྱོགས་ཆོས་ཅན་གྱི་སྟེང་དུ་བུམ་པའི་དགག་གཞི་ཡིན་པར་འདོད་ཅེས་
རྩི་རིགས་པའི་ཕྱིར། དེར་ཐལ། དེ་ལྟར་བརྩིས་པས་ཡུལ་གྱི་ནུས་པར་སོང་
ཚུལ་རྣམས་ཚང་ཟིན་པའི་ཕྱིར། ཁ་ཅིག ། དེ་འདྲའི་ཐལ་འགྱུར་གྱི་གསལ་
བར་འདོད་ལན་བཏབ་བས། བུམ་པས་དག་པའི་ས་ཕྱོགས་ཆོས་ཅན་
གྱི་སྟེང་དུ་བུམ་པས་དག་པའི་ས་ཕྱོགས། བུམ་པས་དག་པའི་ས་ཕྱོགས་
ཆོས་ཅན་གྱི་སྟེང་དུ་བུམ་པའི་དགག་གཞི། བུམ་པའི་དག་པའི་ས་ཕྱོགས་
ཆོས་ཅན་གྱི་སྟེང་དུ་ཡིན་པར་འདོད་ཅེས་རྩི་རིགས་ཟེར་ན། མི་འཐད་
པར་ཐལ། དེ་ལ་འདོད་ལན་བཏབ་པས། བུམ་པས་དག་པའི་ས་ཕྱོགས་
ཆོས་ཅན་གྱི་སྟེང་དུ་བུམ་པས་དག་པའི་ས་ཕྱོགས་ཞེས་པ་ནས། ཡིན་པ་
ཞེས་པའི་བར་ལ་དགག་གཞི་ལྷག་པ་འཕར་བ་ལ་དགོས་པ་ཅི་ཡང་མེད་
པའི་ཕྱིར། དེར་ཐལ། བུམ་པས་དག་པའི་ས་ཕྱོགས་ཆོས་ཅན་གྱི་སྟེང་དུ་
བུམ་པས་དག་པའི་ས་ཕྱོགས་བུམ་པའི་དགག་གཞི་བྱེད་པ་ལ་ཡུལ་དུས་
གནས་སྐབས་ཐམས་ཅད་དུ་མི་བྱེད་ལ། དེའི་སྟེང་ཁོ་ནར་བྱེད་པས་ན་
དེ་ལྟར་དུ་རྩི་རིགས་པའི་ཕྱིར། དེར་ཐལ། བུམ་པས་དག་པའི་ས་ཕྱོགས་
ཆོས་ཅན་གྱི་སྟེང་དུ་བུམ་པས་དག་པའི་ས་ཕྱོགས། བུམ་པས་དག་པའི་ས་
ཕྱོགས་ཆོས་ཅན་གྱི་སྟེང་དུ་བུམ་པའི་དགག་གཞི་ཡིན་པར་འདོད་ཅེས་
བརྩིས་པས། དེའི་སྟེང་ཁོ་ནར་བུམ་པའི་དགག་གཞི་བྱེད་པར་གསལ་
བར་བསྟན་པ་དེ་ཡིན་པའི་ཕྱིར། ཁ་ཅིག ། བུམ་པས་དག་པའི་ས་ཕྱོགས་

- 46 -

འབྲས་སྤུངས་སྒོ་མང་གློག་རྡུལ་གཙུག་ལག་དེབ་ཨང་།༼  ༦༡  ༽བསྡུས་གྲྭའི་རྣམ་བཞག

ཆོས་ཅན། ཁྱོད་བུམ་པའི་དགག་གཞི་ཡིན་པར་ཐལ། ཁྱོད་ཡོད་པ་གང་
ཞིག །བུམ་པ་མེད་པའི་ཕྱིར་ཞེས་པའི་ཐལ་འགྱུར་གྱི་གསལ་བར་འདོད་
ལན་བཏབ་པས། བུམ་པས་དག་པའི་ས་ཕྱོགས་ཆོས་ཅན་གྱི་སྟེང་དུ་བུམ་
པའི་དགག་གཞི། བུམ་པས་དག་པའི་ས་ཕྱོགས་ཆོས་ཅན་གྱི་སྟེང་དུ་ཡིན་
པར་འདོད་ཅེས་རྩི་རིགས་ཟེར་ན། འོ་ན། བུམ་པས་དག་པའི་ས་ཕྱོགས་
ཆོས་ཅན་གྱི་སྟེང་དུ་ཡོད་མེད་གང་ཡིན་ཀྱང་བུམ་པའི་དགག་གཞི་བྱས་
ཆོག་པར་ཐལ། འདོད་པའི་ཕྱིར། འདོད་ན། བུམ་པས་དག་པའི་ས་ཕྱོགས་
ཆོས་ཅན་གྱི་སྟེང་དུ་རི་བོང་རྭ་ཡང་བུམ་པའི་དགག་གཞི་ཡིན་པར་ཐལ། 
འདོད་པའི་ཕྱིར། འདོད་མི་ནུས་ཏེ། ཁ་ཅིག ། དེ་འདྲའི་ཐལ་འགྱུར་གྱི་
གསལ་བ་ལ་འདོད་ལན་བཏབ་པས། བུམ་པས་དག་པའི་ས་ཕྱོགས་ཆོས་
ཅན་གྱི་སྟེང་དུ་བུམ་པས་དག་པའི་ས་ཕྱོགས། བུམ་པའི་དགག་གཞི་ཡིན་
པར་འདོད་ཅེས་རྩི་རིགས་ཟེར་ན། འོ་ན། བུམ་པས་དག་པའི་ས་ཕྱོགས་
ཆོས་ཅན་གྱི་སྟེང་དུ་ཤེས་བྱ་ཡང་བུམ་པའི་དགག་གཞི་ཡིན་པར་ཐལ། 
འདོད་པའི་ཕྱིར། འདོད་ན། བུམ་པས་དག་པའི་ས་ཕྱོགས་ཆོས་ཅན་གྱི་
སྟེང་དུ་དངོས་པོ་ཡང་བུམ་པའི་དགག་གཞི་ཡིན་པར་ཐལ། འདོད་པའི་
ཕྱིར། འདོད་ན། དེའི་སྟེང་དུ་དངོས་པོ་དངོས་པོ་དང་གཅིག་ཡིན་པར་
ཐལ། འདོད་པའི་ཕྱིར། འདོད་ན། དངོས་པོ་ཆོས་ཅན། ཁྱོད་ཡིན་ན། དེའི་
སྟེང་དུ་དངོས་པོ་ཡིན་པས་ཁྱབ་པ་དང༌། དེའི་སྟེང་དུ་དངོས་པོ་ཡིན་ན། 
ཁྱོད་ཡིན་པས་ཁྱབ་པ་གཉིས་ཀ་ཡོད་པར་ཐལ། དེའི་སྟེང་དུ་དངོས་པོ་
ཁྱོད་དང་གཅིག་ཡིན་པའི་ཕྱིར། འདོད་ན། བུམ་པ་ཆོས་ཅན། དེའི་སྟེང་
དུ་དངོས་པོ་ཡིན་པར་ཐལ། དངོས་པོ་ཡིན་པའི་ཕྱིར། ཁྱབ་པ་ཁས། འདོད་

- 47 -

འབྲས་སྤུངས་སྒོ་མང་གློག་རྡུལ་གཙུག་ལག་དེབ་ཨང་།༼  ༦༡  ༽ཀུན་མཁྱེན་བསྡུས་གྲྭ་ཕྱོགས་བསྒྲིགས།

ན། བུམ་པ་ཆོས་ཅན། དེའི་སྟེང་དུ་ཡོད་པར་ཐལ། འདོད་པའི་ཕྱིར། འདོད་
ན། བུམ་པ་ཆོས་ཅན། ཁྱོད་ཁྱོད་ཀྱི་དགག་གཞི་ཆོས་ཅན་གྱི་སྟེང་དུ་མེད་
པར་ཐལ། ཁྱོད་དགག་གཞི་ཅན་གྱི་ཆོས་ཡིན་པའི་ཕྱིར། ཁ་ཅིག ། བུམ་
པའི་དགག་གཞི་ཆོས་ཅན་གྱི་སྟེང་དུ་ཤེས་བྱ་ཆོས་ཅན། ཁྱོད་ཁྱོད་དང་
གཅིག་ཡིན་པར་ཐལ། ཁྱོད་གཞི་གྲུབ་པའི་ཕྱིར་ཞེས་པའི་ཐལ་འགྱུར་
གྱི་གསལ་བར་འདོད་ལན་བཏབ་པས། དེའི་སྟེང་དུ་ཤེས་བྱ་ཤེས་བྱ་དང་
གཅིག་ཡིན་པར་འདོད་ཅེས་རྩི་རིགས་ཟེར་ན། མི་འཐད་པར་ཐལ། དེ་ལ། 
བུམ་པའི་དགག་གཞི་ཆོས་ཅན་གྱི་སྟེང་དུ་ཤེས་བྱ་ཆོས་ཅན་གྱི་སྟེང་དུ་
བུམ་པའི་དགག་གཞི་ཆོས་ཅན་གྱི་སྟེང་དུ་ཤེས་བྱ། བུམ་པའི་དགག་གཞི་
ཆོས་ཅན་གྱི་སྟེང་དུ་ཤེས་བྱ་ཆོས་ཅན་གྱི་སྟེང་དུ་བུམ་པའི་དགག་གཞི་
ཆོས་ཅན་གྱི་སྟེང་དུ་ཤེས་བྱ་དང་གཅིག་ཡིན་པར་འདོད་ཅེས་རྩི་རིགས་
པའི་ཕྱིར། དེར་ཐལ། བུམ་པའི་དགག་གཞི་ཆོས་ཅན་གྱི་སྟེང་དུ་རྣམ་
མཁྱེན་ཆོས་ཅན། དངོས་པོར་རྟོགས་པའི་ཚད་མ་ཡིན་པར་ཐལ། དེ་ལྟར་
ཡིན་པའི་ཕྱིར་ཞེས་པའི་ཐལ་འགྱུར་གྱི་གསལ་བར་འདོད་ལན་བཏབ་
པས། བུམ་པའི་དགག་གཞི་ཆོས་ཅན་གྱི་སྟེང་དུ་རྣམ་མཁྱེན་ཆོས་ཅན་གྱི་
སྟེང་དུ་བུམ་པའི་དགག་གཞི་ཆོས་ཅན་གྱི་སྟེང་དུ་རྣམ་མཁྱེན་བུམ་པའི་
དགག་གཞི་ཆོས་ཅན་གྱི་སྟེང་དུ་རྣམ་མཁྱེན་ཆོས་ཅན་གྱི་སྟེང་དུ་བུམ་
པའི་དགག་གཞི་ཆོས་ཅན་གྱི་སྟེང་དུ་རྣམ་མཁྱེན་བུམ་པའི་དགག་གཞི་
ཆོས་ཅན་གྱི་སྟེང་དུ་རྣམ་མཁྱེན་ཆོས་ཅན་གྱི་སྟེང་དུ་དངོས་པོར་རྟོགས་
པའི་ཚད་མ་ཡིན་པར་འདོད་ཅེས་རྩི་རིགས་པའི་ཕྱིར། དེར་ཐལ། རྣམ་
མཁྱེན་ཆོས་ཅན་གྱི་སྟེང་དུ་བུམ་པ་ཆོས་ཅན། ཁྱོད་ཁྱོད་དང་གཅིག་ཡིན་

- 48 -

འབྲས་སྤུངས་སྒོ་མང་གློག་རྡུལ་གཙུག་ལག་དེབ་ཨང་།༼  ༦༡  ༽བསྡུས་གྲྭའི་རྣམ་བཞག

པར་ཐལ། ཁྱོད་གཞི་གྲུབ་པའི་ཕྱིར་ཞེས་པའི་ཐལ་འགྱུར་གྱི་གསལ་བ་ལ་
འདོད་ལན་བཏབ་པས། རྣམ་མཁྱེན་ཆོས་ཅན་གྱི་སྟེང་དུ་བུམ་པ། རྣམ་
མཁྱེན་ཆོས་ཅན་གྱི་སྟེང་དུ་བུམ་པ་དང་གཅིག་ཡིན་པར་འདོད་ཅེས་རྩི་
རིགས་པའི་ཕྱིར། 
གཞན་ཡང༌། རྟག་པ་ཡིན་པར་ཐལ། ཡོད་པ་གང་ཞིག །དངོས་
པོ་མ་ཡིན་པའི་ཕྱིར། འདོད་ན། ཁྱོད་རྟག་པ་ཡིན་པར་ཐལ། རྟག་པ་ཡིན་
པའི་ཕྱིར། འདོད་ན། ཁྱོད་ཀྱི་རྒྱུ་ཡོད་ན་གང་དྲན་དྲན་ཡིན་པས་ཁྱབ་པར་
ཐལ། ཁྱོད་རྟག་པ་ཡིན་པའི་ཕྱིར་ན་མ་ཁྱབ། འོ་ན། ཁྱོད་རང་ལ་ཁྱོད་ཆོས་
ཅན། ཁྱོད་ཀྱི་རྒྱུ་ཡོད་ན་ཁྱོད་གང་དྲན་དྲན་ཡིན་པས་ཁྱབ་པར་ཐལ། ཁྱོད་
རྟག་པ་ཡིན་པའི་ཕྱིར། མ་གྲུབ་ན། ཁྱོད་རྟག་པ་ཡིན་པར་ཐལ། རྟག་པ་
ཡིན་པའི་ཕྱིར། གོང་དུ་འདོད་ན། བུམ་པ་ཆོས་ཅན། དེར་ཐལ། དེའི་ཕྱིར། 
ཁྱབ་པ་ཁས། མ་གྲུབ་ན། དེ་ཆོས་ཅན། ཁྱོད་ཀྱི་རྒྱུ་ཡོད་པར་ཐལ། ཁྱོད་
འདུས་བྱས་ཡིན་པའི་ཕྱིར། གོང་དུ་འདོད་ན། བུམ་པ་ཆོས་ཅན། གང་དྲན་
དྲན་མ་ཡིན་པར་ཐལ། རྟག་དངོས་གཉིས་མ་ཡིན་པའི་ཕྱིར། མ་གྲུབ་ན། 
དེ་ཆོས་ཅན། དེར་ཐལ། དངོས་པོ་ཁོ་ན་ཡིན་པའི་ཕྱིར་ཏེ། བུམ་པ་ཡིན་
པའི་ཕྱིར། གཞན་ཡང༌། ཡིན་པར་ཐལ། ཡིན་པ་དང་མ་ཡིན་པ་གང་རུང་
གང་ཞིག །མ་ཡིན་པ་མ་ཡིན་པའི་ཕྱིར། འདོད་ན། མ་ཡིན་པ་མ་ཡིན་པར་
ཐལ། ཡིན་པའི་ཕྱིར། འདོད་ན། མ་ཡིན་པ་མ་ཡིན་པ་དང་ཡིན་པ་གཉིས་
ཀ་ཡིན་པར་ཐལ། མ་ཡིན་པ་མ་ཡིན་པ་གང་ཞིག །ཡིན་པའི་ཕྱིར་ན་མ་
ཁྱབ། འདོད་ན། མ་ཡིན་པ་ཆོས་ཅན། མ་ཡིན་པ་དང་ཡིན་པ་གཉིས་ཀ་མ་
ཡིན་པར་ཐལ། བདག་མེད་ཡིན་པའི་ཕྱིར། འདོད་ན་དངོས། གཞན་ཡང༌། 

- 49 -

འབྲས་སྤུངས་སྒོ་མང་གློག་རྡུལ་གཙུག་ལག་དེབ་ཨང་།༼  ༦༡  ༽ཀུན་མཁྱེན་བསྡུས་གྲྭ་ཕྱོགས་བསྒྲིགས།

རྟག་པ་མ་ཡིན་པ་མ་ཡིན་པ་དང་ཡིན་པ་གཉིས་ཀ་ཡིན་པར་ཐལ། རྟག་
པ་ཡིན་པ་གང་ཞིག །མ་ཡིན་པ་མ་ཡིན་པ་དང་ཡིན་པ་གཉིས་ཀ་ཡིན་
པའི་ཕྱིར། འདོད་ན། རྟག་པ་མ་ཡིན་པ་ཆོས་ཅན། མ་ཡིན་པ་དང་ཡིན་པ་
གཉིས་ཀྱི་གཞི་མཐུན་ཡིན་པར་ཐལ། དེ་གཉིས་ཀ་ཡིན་པའི་ཕྱིར། འདོད་
ན། དེ་ཆོས་ཅན། དེ་གཉིས་ཀྱི་གཞི་མཐུན་མ་ཡིན་པར་ཐལ། དེ་གཉིས་ཀྱི་
གཞི་མཐུན་མི་སྲིད་པའི་ཕྱིར། དེར་ཐལ། བདག་མེད་ཡིན་ན་དེ་གཉིས་
མིན་དགོས་པའི་ཕྱིར། གཞན་ཡང༌། རྟག་པ་མ་ཡིན་པ་མ་ཡིན་པ་དང་
ཡིན་པ་གཉིས་ཀ་མ་ཡིན་པར་ཐལ། དེ་ལྟར་ཡིན་པར་ཁས་བླངས་པས། 
རྟག་པ་མ་ཡིན་པ་དེ། མ་ཡིན་པ་དང་ཡིན་པ་གཉིས་ཀ་ཡིན་པར་ཁས་
བླངས་སོང་བ་དང༌། རྟག་པ་མ་ཡིན་པ་དང་ཡིན་པ་གཉིས་ཀ་ཡིན་པར་
ཁས་བླངས་སོང་བ་གང་རུང་ཡིན་དགོས། ཕྱི་མ་མ་ཡིན་པའི་ཕྱིར། དང་
པོ་གྲུབ་སྟེ། དེ་འདྲའི་ཁས་བླངས་སོང་ཚུལ་ཡོད་པའི་ཕྱིར་ཏེ། བདག་མེད་
ཡིན་པའི་ཕྱིར། ཕྱི་མ་མ་གྲུབ་ན། བུམ་པ་མ་ཡིན་པ་དང་ཡིན་པ་གཉིས་
ཀ་ཡིན་པར་ཐལ། དེ་ལྟར་ཡིན་པར་ཁས་བླངས་པས་སྤྱིར་སོང་བ་གང་
ཞིག །དེ་ཡིན་པའི་ཕྱིར། འདོད་ན། བུམ་པ་ཆོས་ཅན། མ་ཡིན་པ་དང་
ཡིན་པ་གཉིས་ཀ་མ་ཡིན་པར་ཐལ། མ་ཡིན་པ་དང་མ་ཡིན་པ་གཉིས་ཀ་
ཡིན་པའི་ཕྱིར་ཏེ། མ་ཡིན་པའི་ཕྱིར། ཁྱབ་སྟེ། རྟག་པ་ཡིན་ན། རྟག་པ་དང་
རྟག་པ་གཉིས་ཀ་ཡིན་པས་ཁྱབ་པའི་ཕྱིར། གཞན་ཡང༌། བུམ་པ་མི་རྟག་
པ་དང་རྟག་པ་གཉིས་ཀ་ཡིན་པར་ཐལ། དེ་ལྟར་ཡིན་པར་ཁས་བླངས་
པས་སྤྱིར་སོང་བ་གང་ཞིག །དེ་ཡིན་པའི་ཕྱིར། དང་པོ་ཁྱོད་རང་གི་ཁས་
བླངས་སོང་ཚུལ་ལ་དངོས། འདོད་ན། རྟག་པ་དང་དངོས་པོ་གཉིས་འགལ་

- 50 -

འབྲས་སྤུངས་སྒོ་མང་གློག་རྡུལ་གཙུག་ལག་དེབ་ཨང་།༼  ༦༡  ༽བསྡུས་གྲྭའི་རྣམ་བཞག

བ་མ་ཡིན་པར་ཐལ། དེ་གཉིས་ཀྱི་གཞི་མཐུན་ཡོད་པའི་ཕྱིར་ཏེ། བུམ་པ་
དེ་ཡིན་པའི་ཕྱིར། མ་གྲུབ་ན། བུམ་པ་ཆོས་ཅན། དེ་གཉིས་ཀྱི་གཞི་མཐུན་
ཡིན་པར་ཐལ། དེ་གཉིས་ཀ་ཡིན་པའི་ཕྱིར། རྟག་ཁས། གཞན་ཡང༌། རྣམ་
མཁྱེན་མ་ཡིན་པ་དང་རྟག་པ་གཉིས་ཀ་ཡིན་པར་ཐལ། འདོད་པའི་ཕྱིར། 
འདོད་ན། རྣམ་མཁྱེན་ཆོས་ཅན། མ་ཡིན་པ་དང་རྟག་པ་གཉིས་ཀྱི་གཞི་
མཐུན་ཡིན་པར་ཐལ། དེ་གཉིས་ཀ་ཡིན་པའི་ཕྱིར། རྟགས་ཁས། འདོད་ན། 
རྣམ་མཁྱེན་ཆོས་ཅན། དེ་གཉིས་ཀྱི་གཞི་མཐུན་མ་ཡིན་པར་ཐལ། མ་ཡིན་
པ་དང་དངོས་པོ་གཉིས་ཀྱི་གཞི་མཐུན་ཡིན་པའི་ཕྱིར། མ་གྲུབ་ན། དེ་ཆོས་
ཅན། དེར་ཐལ། མ་ཡིན་པ་གང་ཞིག །དངོས་པོ་ཡིན་པའི་ཕྱིར། རྟགས་སླ། 
གཞན་ཡང༌། རྣམ་མཁྱེན་མ་ཡིན་པ་དང་རྟག་པ་གཉིས་ཀ་མ་ཡིན་པར་
ཐལ། རྣམ་མཁྱེན་མ་ཡིན་པ་དང་དངོས་པོ་གཉིས་ཀ་ཡིན་པའི་ཕྱིར། དེར་
ཐལ། རྣམ་མཁྱེན་མ་ཡིན་པ་གང་ཞིག །དངོས་པོ་ཡིན་པའི་ཕྱིར། དང་པོ་
མ་གྲུབ་ན། རྣམ་མཁྱེན་མ་ཡིན་པར་ཐལ། རྟག་པ་ཡིན་པའི་ཕྱིར། ཕྱི་མ་མ་
གྲུབ་ན། རྣམ་མཁྱེན་ཆོས་ཅན། དངོས་པོ་ཡིན་པར་ཐལ། ཤེས་པ་ཡིན་པའི་
ཕྱིར། གཞན་ཡང༌། རྣམ་མཁྱེན་མ་ཡིན་པ་དང་དངོས་པོ་གཉིས་ཀ་ཡིན་
པར་ཐལ། འདོད་པའི་ཕྱིར། འདོད་མི་ནུས་ཏེ། རྟག་པ་ཡིན་པའི་ཕྱིར། ཁྱབ་
སྟེ། རྟག་པ་ཡིན་ན། རྣམ་མཁྱེན་མ་ཡིན་པ་དང་རྟག་པ་གཉིས་ཀྱི་གཞི་
མཐུན་ཡིན་པས་ཁྱབ་པའི་ཕྱིར། དེར་ཐལ། རྟག་པ་ཡིན་ན། རྣམ་མཁྱེན་མ་
ཡིན་པས་ཁྱབ་པ་གང་ཞིག །རྟག་པ་ཡང་ཡིན་པས་ཁྱབ་པའི་ཕྱིར། དང་པོ་
སླ། ཕྱི་མ་མ་གྲུབ་ན། རྟག་པ་ཆོས་ཅན། ཁྱོད་ཡིན་ན། ཁྱོད་ཡིན་པས་ཁྱབ་
པར་ཐལ། ཁྱོད་བདག་མེད་ཡིན་པའི་ཕྱིར། གཞན་ཡང༌། རྟག་པ་ཡིན་ན། 

- 51 -

འབྲས་སྤུངས་སྒོ་མང་གློག་རྡུལ་གཙུག་ལག་དེབ་ཨང་།༼  ༦༡  ༽ཀུན་མཁྱེན་བསྡུས་གྲྭ་ཕྱོགས་བསྒྲིགས།

རྣམ་མཁྱེན་མ་ཡིན་པ་དང༌། རྟག་པ་གཉིས་ཀ་ཡིན་པས་ཁྱབ་པར་ཐལ། 
དེ་ཡིན་ན། རྣམ་མཁྱེན་མ་ཡིན་པ་དང་རྟག་པ་གཉིས་ཀྱི་གཞི་མཐུན་ཡིན་
པས་ཁྱབ་པའི་ཕྱིར་ཟེར་ན། ཁ་ཅིག་འདིར་མ་ཁྱབ་ཟེར། གཞན་ཡང༌། བུམ་
པ་ཡོད་པ་དང་རྟག་པ་གཉིས་ཀ་ཡིན་པར་ཐལ། འདོད་པའི་ཕྱིར། འདོད་
ན། བུམ་པ་ཆོས་ཅན། རྟག་པ་ཡིན་པར་ཐལ། ཡོད་པ་དང་རྟག་པ་གཉིས་
ཀ་ཡིན་པའི་ཕྱིར། མ་ཁྱབ་ན། རྟག་པ་ཆོས་ཅན། ཡོད་པ་དང་ཁྱོད་གཉིས་
ཀ་ཡིན་ན་ཁྱོད་ཡིན་པས་ཁྱབ་པར་ཐལ། ཁྱོད་བདག་མེད་ཡིན་པའི་ཕྱིར། 
གཞན་ཡང༌། བུམ་པ་ཡོད་པ་དང༌། རྟག་པ་གཉིས་ཀ་མ་ཡིན་པར་ཐལ། དེ་
ལྟར་ཡིན་པར་ཁས་བླངས་པས་བུམ་པ་དེ་སོང་བ་གང་ཞིག །དེ་མ་ཡིན་
པའི་ཕྱིར། དང་པོ་གྲུབ་སྟེ། བུམ་པ་སྒྲུབ་པ་དང་དགག་པ་གཉིས་ཀ་ཡིན་
པར་ཁས་བླངས་པས་བུམ་པ་དེ་སོང་བའི་ཕྱིར། མ་གྲུབ་ན། བུམ་པ་སྒྲུབ་
པ་དང་དགག་པ་གཉིས་ཀ་ཡིན་པར་ཐལ། དེ་ལྟར་ཡིན་པར་ཁས་བླངས་
པས་སྤྱིར་སོང་བ་གང་ཞིག །དེ་ཡིན་པའི་ཕྱིར། ཕྱི་མ་མ་གྲུབ་ན། བུམ་པ་
སྒྲུབ་པ་དང་སྤྱིར་དགག་པ་གཉིས་ཀ་ཡིན་པར་ཐལ། བུམ་པ་སྒྲུབ་པ་དང་
སྤྱིར་རྟག་པ་གཉིས་ཀ་ཡིན་པའི་ཕྱིར་ཏེ། རྟག་པ་རྣམས་སྤྱིར་དགག་པར་
འཇོག་པའི་ཕྱིར། 
གཞན་ཡང༌། རྟག་པར་རྟོགས་པའི་ཚད་མ་ཡོད་པར་ཐལ། རྟག་
པ་ཡིན་པའི་ཕྱིར། འདོད་ན། རྟག་པར་རྟོགས་པའི་ཚད་མ་ཡོད་པ་དང་མི་
རྟག་པ་གཉིས་ཀ་ཡིན་པར་ཐལ། དེ་ཡོད་པ་དང༌། རྟག་དངོས་གང་རུང་
གང་ཞིག །དེ་ཡོད་པ་དང༌། རྟག་པ་གཉིས་ཀ་མ་ཡིན་པའི་ཕྱིར། དང་པོ་མ་
གྲུབ་ན། རྟག་པར་རྟོགས་པའི་ཚད་མ་ཆོས་ཅན། ཡོད་པ་དང་རྟག་དངོས་

- 52 -

འབྲས་སྤུངས་སྒོ་མང་གློག་རྡུལ་གཙུག་ལག་དེབ་ཨང་།༼  ༦༡  ༽བསྡུས་གྲྭའི་རྣམ་བཞག

གང་རུང་ཡིན་པར་ཐལ། ཁྱོད་གཞི་གྲུབ་པའི་ཕྱིར། གཉིས་པ་མ་གྲུབ་ན། 
དེ་ཡོད་པ་དང་དངོས་པོ་གཉིས་ཀ་མ་ཡིན་པར་ཐལ། དེ་ཡོད་པ་དང་རྟག་
པ་གཉིས་ཀ་ཡིན་པའི་ཕྱིར། མ་གྲུབ་ན། རྟག་པར་རྟོགས་པའི་ཚད་མ་ཆོས་
ཅན། ཡོད་པ་དང་རྟག་པ་གཉིས་ཀ་ཡིན་པར་ཐལ། དེ་ལྟར་མ་ཡིན་ན་
དངོས་འགལ་ཡིན་པའི་ཕྱིར། འདོད་ན། དེ་ཆོས་ཅན། ཡོད་པ་དང༌། རྟག་
པ་གཉིས་ཀ་མ་ཡིན་པར་ཐལ། ཁྱོད་དངོས་པོ་ཡིན་པའི་ཕྱིར། བྱས་པ་ལ་
ཁོ་ན་རེ། རྟག་པར་རྟོགས་པའི་ཚད་མ་ཡོད་པ་དང༌། དངོས་པོར་རྟོགས་
པའི་ཚད་མ་ཡོད་པ་གཉིས་ཀ་ཡིན་པར་ཐལ། འདོད་པའི་ཕྱིར། འདོད་ན། 
རྟག་པར་རྟོགས་པའི་ཚད་མ་ཡོད་པ་དང༌། རྟག་པར་རྟོགས་པའི་ཚད་མ་
མེད་པ་གཉིས་ཀ་ཡིན་པར་ཐལ་ལོ། ། འདོད་པའི་ཕྱིར། འདོད་ན། རྟག་
པར་རྟོགས་ཚད་མ་ཆོས་ཅན། ཁྱོད་ཡོད་པ་དང་ཁྱོད་མེད་པ་གཉིས་ཀ་མ་
ཡིན་པར་ཐལ། ཁྱོད་བདག་མེད་ཡིན་པའི་ཕྱིར་ན་མ་ཁྱབ་སྟེ། རྟག་པར་
རྟོགས་པའི་ཚད་མ་ཡོད་པ་དང་དངོས་པོ་གཉིས་ཀ་ཡིན་པའི་ཕྱིར། 
གཞན་ཡང༌། རྟག་པར་རྟོགས་པའི་ཚད་མ་ཡོད་པ་དང་རྟག་
པར་རྟོགས་པའི་ཚད་མ་མེད་པ་གཉིས་ཀ་ཡིན་པར་ཐལ། དེ་ཡོད་པ་དང་
དངོས་པོར་རྟོགས་པའི་ཚད་མ་ཡོད་པ་གཉིས་ཀ་ཡིན་པའི་ཕྱིར། དེར་
ཐལ། དེ་ཡོད་པ་དང་དངོས་པོ་གཉིས་ཀ་ཡིན་པའི་ཕྱིར། དེར་ཐལ། དེ་
ཡོད་པ་དང་དངོས་པོ་གཉིས་ཀྱི་གཞི་མཐུན་ཡིན་པའི་ཕྱིར། མ་གྲུབ་ན། 
རྟག་པར་རྟོགས་པའི་ཚད་མ་ཆོས་ཅན། ཡོད་པ་དང་དངོས་པོ་གཉིས་ཀྱི་
གཞི་མཐུན་ཡིན་པར་ཐལ། དངོས་པོ་ཡིན་པའི་ཕྱིར། གཞན་ཡང༌། དེ་ཡོད་
པ་དང་རྟག་པར་རྟོགས་པའི་ཚད་མ་མེད་པ་གཉིས་ཀ་ཡིན་པར་ཐལ། དེ་

- 53 -

འབྲས་སྤུངས་སྒོ་མང་གློག་རྡུལ་གཙུག་ལག་དེབ་ཨང་།༼  ༦༡  ༽ཀུན་མཁྱེན་བསྡུས་གྲྭ་ཕྱོགས་བསྒྲིགས།

ལྟར་ཡིན་པར་ཁས་བླངས་པས། རྟག་པར་རྟོགས་པའི་ཚད་མ་དེ་ཡོད་པ་
དང༌། རྟག་པར་རྟོགས་པའི་ཚད་མ་དེ་རྟག་པར་རྟོགས་པའི་ཚད་མ་མེད་
པ་གཉིས་ཀ་ཡིན་པར་ཁས་བླངས་སོང་བ་གང་ཞིག །དེ་ལྟར་ཡིན་པའི་
ཕྱིར། དང་པོ་གྲུབ་སྟེ། དེ་ཡོད་པ་དང༌། དངོས་པོ་གཉིས་ཀའི་གཞི་མཐུན་
ཡིན་པར་ཁས་བླངས་པས། དེ་ཡོད་པ་དང་དེ་དངོས་པོ་གཉིས་ཀྱི་གཞི་
མཐུན་ཡིན་པར་ཁས་བླངས་སོང་བའི་ཕྱིར། གཉིས་པ་ཡང་གྲུབ་སྟེ། དང་
པོ་གང་ཞིག །ཕྱི་མ་ཡིན་པའི་ཕྱིར། དང་པོ་གྲུབ་སྟེ། རྟག་པ་ཡིན་པའི་ཕྱིར། 
གཉིས་པ་མ་གྲུབ་ན། རྟག་པར་རྟོགས་པའི་ཚད་མ་ཆོས་ཅན། རྟག་པར་
རྟོགས་པའི་ཚད་མ་མེད་པར་ཐལ། དངོས་པོ་ཡིན་པའི་ཕྱིར། 
ཁ་ཅིག ། རྟགས་གསལ་དང་བཅས་པའི་སྒོ་ནས་ཐལ་བ་བཀོད་
པའི་ངག་ཐལ་འགྱུར་གྱི་མཚན་ཉིད་ཟེར་ན། སྒྲ་ཡིན་པའི་ཕྱིར་ཞེས་པའི་
ཐལ་འགྱུར་ཆོས་ཅན། དེར་ཐལ། དེའི་ཕྱིར་ཏེ། དེ་འདྲའི་ཐལ་འགྱུར་
ཡོད་པའི་ཕྱིར། མ་གྲུབ་ན། སྒྲ་ཆོས་ཅན། ཁྱོད་ཡིན་པའི་ཕྱིར་ཞེས་པའི་
ཐལ་འགྱུར་ཡོད་པར་ཐལ། བདག་མེད་ཡིན་པའི་ཕྱིར། རྩ་བར་འདོད་
ན། དེ་ཆོས་ཅན། རྟགས་གསལ་དང་བཅས་པའི་ཐལ་འགྱུར་ཡིན་པར་
ཐལ། འདོད་པའི་ཕྱིར། འདོད་ན། དེ་ཆོས་ཅན། ཁྱོད་ཀྱི་རྟགས་གསལ་
ངོས་འཛིན་ཚུལ་ཡོད་པར་ཐལ། འདོད་པའི་ཕྱིར། འདོད་མི་ནུས། ཁ་ཅིག ། 
ཐལ་འགྱུར་ཡིན་ན། རྟགས་གསལ་རྩོད་གཞི་གསུམ་ཀ་དང་ལྡན་པའི་ཐལ་
འགྱུར་ཡིན་པས་ཁྱབ་ཟེར་ན། དངོས་པོ་ཡིན་པར་ཐལ། དངོས་པོ་ཡིན་
པའི་ཕྱིར་ཞེས་པའི་ཐལ་འགྱུར་ཆོས་ཅན། དེར་ཐལ། དེའི་ཕྱིར་ཏེ། རྟགས་
གསལ་དང་བཅས་པའི་ཐལ་འགྱུར་ཡིན་པའི་ཕྱིར་ཏེ། རྟགས་གསལ་ཐ་མི་

- 54 -

འབྲས་སྤུངས་སྒོ་མང་གློག་རྡུལ་གཙུག་ལག་དེབ་ཨང་།༼  ༦༡  ༽བསྡུས་གྲྭའི་རྣམ་བཞག

དད་ཀྱི་ཐལ་འགྱུར་ཡིན་པའི་ཕྱིར་ཏེ། རྟགས་གསལ་གཉིས་ཀ་ལ་དངོས་པོ་
བཀོད་པའི་ཐལ་འགྱུར་ཡིན་པའི་ཕྱིར་ཏེ། དེ་འདྲའི་ཐལ་འགྱུར་ཡོད་པའི་
ཕྱིར་ཏེ། བདག་མེད་ཡིན་པའི་ཕྱིར། རྩ་བར་འདོད་ན། དེ་ཆོས་ཅན། རྩོད་
གཞི་དང་ལྡན་པའི་ཐལ་འགྱུར་ཡིན་པར་ཐལ། འདོད་པའི་ཕྱིར། འདོད་
ན། ཁྱོད་ཀྱི་རྩོད་གཞི་ངོས་འཛིན་ཚུལ་ཡོད་པར་ཐལ། འདོད་པའི་ཕྱིར། 
འདོད་མི་ནུས་ཏེ། རྩོད་གཞི་མེད་ཅིང་རྟགས་གསལ་གཉིས་ཙམ་དང་ལྡན་
པའི་ཐལ་འགྱུར་ཡིན་པའི་ཕྱིར། ཁ་ཅིག ། རྟགས་གསལ་རྩོད་གཞི་གསུམ་
དང་ལྡན་པའི་ཐལ་འགྱུར་ཡིན་ན། རྟགས་གྲུབ་པས་ཁྱབ་ཟེར་ན། བུམ་
པ་ཆོས་ཅན། དངོས་པོ་ཡིན་པར་ཐལ། རྟག་པ་ཡིན་པའི་ཕྱིར་ཞེས་པའི་
ཐལ་འགྱུར་ཆོས་ཅན། དེར་ཐལ། དེའི་ཕྱིར་ཏེ། ཁྱོད་བུམ་པས་རྩོད་གཞི། 
དངོས་པོས་གསལ་བ། རྟག་པས་རྟགས་བྱས་པའི་ཐལ་འགྱུར་ཡིན་པའི་
ཕྱིར། རྩ་བར་འདོད་ན། དེ་ཆོས་ཅན། ཁྱོད་ཀྱི་རྟགས་ལ་རྟགས་མ་གྲུབ་ཀྱི་
ལན་མི་ཐེབས་པར་ཐལ། ཁྱོད་རྟགས་གྲུབ་པའི་ཐལ་འགྱུར་ཡིན་པའི་ཕྱིར། 
འདོད་ན། བུམ་པ་རྟག་པར་ཐལ། བུམ་པ་ཆོས་ཅན། དངོས་པོ་ཡིན་པར་
ཐལ། རྟག་པ་ཡིན་པའི་ཕྱིར་ཞེས་པའི་ཐལ་འགྱུར་གྱི་རྟགས་ལ་རྟགས་མ་
གྲུབ་ཀྱི་ལན་མི་ཐེབས་པའི་ཕྱིར། འདོད་མི་ནུས། ཁ་ཅིག ། རྟགས་གསལ་
རྩོད་གཞི་གསུམ་ཀ་གྲུབ་པའི་ཐལ་འགྱུར་ཡིན་ན། ཁྱབ་པ་གྲུབ་པའི་ཐལ་
འགྱུར་ཡིན་པས་ཁྱབ་ཟེར་ན། བུམ་པ་ཆོས་ཅན། བེམ་པོ་ཡིན་པར་ཐལ། 
དངོས་པོ་ཡིན་པའི་ཕྱིར་ཞེས་པའི་ཐལ་འགྱུར་ཆོས་ཅན། དེར་ཐལ། དེའི་
ཕྱིར་ཏེ། ཁྱོད་བུམ་པས་རྩོད་གཞི། བེམ་པོས་གསལ་བ། དངོས་པོས་རྟགས་
བྱས་པའི་ཐལ་འགྱུར་ཡིན་པའི་ཕྱིར། རྩ་བར་འདོད་ན། དངོས་པོ་ཡིན་

- 55 -

འབྲས་སྤུངས་སྒོ་མང་གློག་རྡུལ་གཙུག་ལག་དེབ་ཨང་།༼  ༦༡  ༽ཀུན་མཁྱེན་བསྡུས་གྲྭ་ཕྱོགས་བསྒྲིགས།

ན་བེམ་པོ་ཡིན་པས་ཁྱབ་པར་ཐལ། ཐལ་འགྱུར་དེའི་རྗེས་ཁྱབ་གྲུབ་པའི་
ཕྱིར། རྟགས་ཁས། ཁ་ཅིག ། རྗེས་ཁྱབ་གྲུབ་པའི་ཐལ་འགྱུར་ཡིན་ན། ཐུར་
ཁྱབ་གྲུབ་པའི་ཐལ་འགྱུར་ཡིན་པས་ཁྱབ་ཟེར་ན། དངོས་པོ་ཡིན་པར་ཐལ། 
ཤེས་པ་ཡིན་པའི་ཕྱིར་ཞེས་པའི་ཐལ་འགྱུར་ཆོས་ཅན། དེར་ཐལ། དེའི་
ཕྱིར། ཤེས་པ་ཡིན་ན། དངོས་པོ་ཡིན་པས་ཁྱབ་པ་རྗེས་ཁྱབ་གང་ཞིག །དེ་
གྲུབ་པའི་ཕྱིར། དང་པོ་མ་གྲུབ་ན། དེ་འདྲའི་ཐལ་འགྱུར་ཆོས་ཅན། ཤེས་
པ་ཡིན་ན། དངོས་པོ་ཡིན་པས་ཁྱབ་པ། ཁྱོད་ཀྱི་རྗེས་ཁྱབ་ཡིན་པར་ཐལ། 
ཁྱོད་དངོས་པོས་གསལ་བ། ཤེས་པས་རྟགས་བྱས་པའི་ཐལ་འགྱུར་ཡིན་
པའི་ཕྱིར། གཉིས་པ་མ་གྲུབ་ན། ཤེས་པ་ཡིན་ན། དངོས་པོ་ཡིན་པས་ཁྱབ་
པར་ཐལ། བདག་མེད་ཡིན་པའི་ཕྱིར། རྩ་བར་འདོད་ན། དངོས་པོ་ཡིན་ན། 
ཤེས་པ་ཡིན་པས་ཁྱབ་པར་ཐལ། དེ་འདྲའི་ཐལ་འགྱུར་གྱི་ཐུར་ཁྱབ་རྣལ་
མ་ངེས་པའི་ཕྱིར། འདོད་ན། སྒྲ་ཆོས་ཅན། དེར་ཐལ། དེའི་ཕྱིར་ཏེ། བེམ་
པོ་ཡིན་པའི་ཕྱིར་ཏེ། རྡུལ་དུ་གྲུབ་པ་ཡིན་པའི་ཕྱིར་ཏེ། གཟུགས་ཅན་བཅུ་
པོ་གང་རུང་ཡིན་པའི་ཕྱིར། 
ཁ་ཅིག ། ཁྱོད་ཀྱི་རྗེས་ཁྱབ་རྣལ་མར་ངེས་ན། རྗེས་ཁྱབ་ཕྱིན་ཅི་
ལོག་ངེས་པས་ཁྱབ་ཟེར་ན། ཤེས་པ་ཡིན་པར་ཐལ། ཚད་མ་ཡིན་པའི་ཕྱིར་
ཞེས་པའི་ཐལ་འགྱུར་ཆོས་ཅན། དེར་ཐལ། དེའི་ཕྱིར། འདོད་ན། ཚད་མ་
ཡིན་ན། ཤེས་པ་མ་ཡིན་པས་ཁྱབ་པར་ཐལ། དེ་འདྲའི་ཐལ་འགྱུར་གྱི་རྗེས་
ཁྱབ་ཕྱིན་ཅི་ལོག་ངེས་པའི་ཕྱིར། ཁྱབ་སྟེ། དེའི་རྗེས་ཁྱབ་ཕྱིན་ཅི་ལོག་ཀློང་
བའི་ཚེ། རྟགས་དེ་ཡིན་ན་གསལ་བ་དེ་མ་ཡིན་པས་ཁྱབ་པ་ཀློང་རིགས་
པ་གང་ཞིག །དེ་ངེས་པའི་ཕྱིར། གཉིས་པ་ཁས། དང་པོ་མ་གྲུབ་ན། དེ་ཀློང་

- 56 -

འབྲས་སྤུངས་སྒོ་མང་གློག་རྡུལ་གཙུག་ལག་དེབ་ཨང་།༼  ༦༡  ༽བསྡུས་གྲྭའི་རྣམ་བཞག

ཚེ་དེ་ལྟར་དུ་ཀློང་རིགས་པར་ཐལ། དེ་ཀློང་ཚུལ་ཡོད་པའི་ཕྱིར་ཏེ། བདག་
མེད་ཡིན་པའི་ཕྱིར། ཁ་ཅིག ། ཁྱོད་ཀྱི་ཐུར་ཁྱབ་རྣལ་མ་ངེས་ན། ཁྱོད་ཀྱི་
ཐུར་ཁྱབ་རྣལ་མ་ངེས་པའི་ཐུར་ཁྱབ་རྣལ་མ་ངེས་པས་ཁྱབ་ཟེར་ན། ཚད་
མ་ཆོས་ཅན། ཤེས་པ་ཡིན་པར་ཐལ། དངོས་པོ་ཡིན་པའི་ཕྱིར་ཞེས་པའི་
ཐལ་འགྱུར་ཆོས་ཅན། དེར་ཐལ། དེའི་ཕྱིར་ཏེ། ཤེས་པ་ཡིན་ན། དངོས་
པོ་ཡིན་པས་ཁྱབ་པ་ཁྱོད་ཀྱི་ཐུར་ཁྱབ་གང་ཞིག །དེ་ཁྱབ་པའི་ཕྱིར། དང་
པོ་དེར་ཐལ། ཁྱོད་ཤེས་པས་གསལ་བ། དངོས་པོས་རྟགས་བྱས་པའི་ཐལ་
འགྱུར་ཡིན་པའི་ཕྱིར་ཏེ། ཁྱོད་ཚད་མས་རྩོད་གཞི། ཤེས་པས་གསལ་བ། 
དངོས་པོས་རྟགས་བྱས་པའི་ཐལ་འགྱུར་ཡིན་པའི་ཕྱིར་ཏེ། དེ་འདྲའི་ཐལ་
འགྱུར་ཡོད་པའི་ཕྱིར་ཏེ། བདག་མེད་ཡིན་པའི་ཕྱིར། རྩ་བར་འདོད་ན། དེ་
འདྲའི་ཐལ་འགྱུར་གྱི་རྗེས་ཁྱབ་ངེས་པར་ཐལ། དེའི་ཐུར་ཁྱབ་ཀྱི་ཐུར་ཁྱབ་
ངེས་པའི་ཕྱིར། ཁྱབ་སྟེ། ཐུར་ཁྱབ་ཀྱི་ཐུར་ཁྱབ་དང་རྗེས་ཁྱབ་གཉིས་འདྲ་
བའི་ཕྱིར། མ་ཁྱབ་མཚམས་ལ། འདོད་ན། དངོས་པོ་ཡིན་ན་ཤེས་པ་ཡིན་
དགོས་པར་ཐལ། དེ་དེའི་རྗེས་ཁྱབ་གང་ཞིག །དེ་འདྲའི་ཐལ་འགྱུར་གྱི་
རྗེས་ཁྱབ་ངེས་པའི་ཕྱིར། 
བྱས་པ་ལ་ཁོ་ན་རེ། ཐུར་ཁྱབ་རྣལ་མ་ངེས་ན། ཐུར་ཁྱབ་རྣལ་
མར་ངེས་པའི་ཐུར་ཁྱབ་རྣལ་མ་ངེས་པས་ཁྱབ་པར་ཐལ། རྗེས་ཁྱབ་རྣལ་
མ་ངེས་ན། རྗེས་ཁྱབ་རྣལ་མར་ངེས་པའི་རྗེས་ཁྱབ་རྣལ་མ་ངེས་པས་ཁྱབ་
པའི་ཕྱིར་ན་མ་ཁྱབ། རྟགས་གྲུབ་སྟེ། རྗེས་ཁྱབ་ཅི་ཙམ་བརྩེགས་ཀྱང་རྗེས་
ཁྱབ་ཁོ་ནར་འདོད་པ་དེ་ཡིན་པའི་ཕྱིར། འདོད་ན། ཚད་མ་ཆོས་ཅན། 
གསར་དུ་མི་བསླུ་བའི་རིག་པ་ཡིན་པར་ཐལ། དངོས་པོ་ཡིན་པའི་ཕྱིར་

- 57 -

འབྲས་སྤུངས་སྒོ་མང་གློག་རྡུལ་གཙུག་ལག་དེབ་ཨང་།༼  ༦༡  ༽ཀུན་མཁྱེན་བསྡུས་གྲྭ་ཕྱོགས་བསྒྲིགས།

ཞེས་པའི་ཐལ་འགྱུར་ཆོས་ཅན། དེར་ཐལ། དེའི་ཕྱིར་ཏེ། གསར་དུ་མི་བསླུ་
བའི་རིག་པ་ཡིན་ན། དངོས་པོ་ཡིན་པས་ཁྱབ་པའི་ཕྱིར། རྩ་བར་འདོད་
ན། དེ་འདྲའི་ཐལ་འགྱུར་གྱི་རྗེས་ཁྱབ་ངེས་པར་ཐལ། དེའི་ཐུར་ཁྱབ་ཀྱི་
ཐུར་ཁྱབ་ངེས་པའི་ཕྱིར། ཁྱབ་སྟེ། དེའི་ཐུར་ཁྱབ་དང་པོ་ཀློང་ཚེ། གསར་
དུ་མི་བསླུ་བའི་རིག་པ་ཡིན་ན། དངོས་པོ་ཡིན་པས་ཁྱབ་པ་ཀློང༌། དེ་ཁྱབ་
ཅེས་སྨྲས་པའི་ཚེ་ན། དངོས་པོ་གསལ་བར་བཀོད་ནས་གསར་དུ་མི་བསླུ་
བའི་རིག་པ་རྟགས་ལ་བཀོད་ཚེ། དེའི་ཐུར་ཁྱབ་ཀློང་ཚེ། དངོས་པོ་ཡིན་
ན། གསར་དུ་མི་བསླུ་བའི་རིག་པ་ཡིན་པས་ཁྱབ་པ་ཀློང་དགོས་པའི་ཕྱིར། 
དེར་ཐལ། དེའི་ཐུར་ཁྱབ་ཀྱི་ཐུར་ཁྱབ་ཀློང་ཚུལ་ཡོད་པའི་ཕྱིར་ཏེ། བདག་
མེད་ཡིན་པའི་ཕྱིར། 
ཁ་ཅིག ། ཁྱོད་ཀྱི་ཐུར་ཁྱབ་ཀྱི་ཐུར་ཁྱབ་ངེས་ན། ཁྱོད་ཀྱི་ཐུར་
ཁྱབ་ངེས་པས་ཁྱབ་ཟེར་ན། ཤེས་བྱ་ཆོས་ཅན། ཤེས་པ་ཡིན་པར་ཐལ། རྣམ་
མཁྱེན་ཡིན་པའི་ཕྱིར་ཞེས་པའི་ཐལ་འགྱུར་ཆོས་ཅན། དེར་ཐལ། དེའི་
ཕྱིར་ཏེ། ཁྱོད་ཀྱི་རྗེས་ཁྱབ་རྣལ་མ་ངེས་པའི་ཕྱིར་ཏེ། ཁྱོད་ཤེས་པས་གསལ་
བ། རྣམ་མཁྱེན་གྱིས་རྟགས་བྱས་པའི་ཐལ་འགྱུར་ཡིན་པའི་ཕྱིར། འདོད་ན། 
དེ་འདྲའི་ཐལ་འགྱུར་ཆོས་ཅན། ཁྱོད་ཀྱི་ཐུར་ཁྱབ་རྣལ་མར་ངེས་པའི་ཐུར་
ཁྱབ་རྣལ་མར་ངེས་པའི་ཐུར་ཁྱབ་རྣལ་མར་ངེས་པར་ཐལ། དེའི་ཐུར་ཁྱབ་
ངེས་པའི་ཕྱིར། ཁྱབ་སྟེ། དེའི་ཐུར་ཁྱབ་དང་ཐུར་ཁྱབ་གསུམ་པ་གཉིས་ཀློང་
ཚུལ་མཚུངས་པའི་ཕྱིར། དེར་ཐལ། ཐུར་ཁྱབ་ལྔ་པ་དང་གསུམ་པ་གཉིས་
མཚུངས་པའི་ཕྱིར་ཏེ། བདག་མེད་ཡིན་པའི་ཕྱིར། རྩ་བར་འདོད་ན། ཤེས་
པ་ཡིན་ན། རྣམ་མཁྱེན་ཡིན་དགོས་པར་ཐལ། ཁྱོད་ཀྱི་ཐུར་ཁྱབ་ངེས་པའི་

- 58 -

འབྲས་སྤུངས་སྒོ་མང་གློག་རྡུལ་གཙུག་ལག་དེབ་ཨང་།༼  ༦༡  ༽བསྡུས་གྲྭའི་རྣམ་བཞག

ཕྱིར། འདོད་མི་ནུས། ཁ་ཅིག ། ཐུར་ཁྱབ་ངེས་ན། ཁྱོད་ཀྱི་ཐུར་ཁྱབ་ཕྱིར་
ཅི་ལོག་ངེས་པས་ཁྱབ་ཟེར་ན། རྟག་པ་ཡིན་པར་ཐལ། མི་རྟག་པ་མ་ཡིན་
པའི་ཕྱིར་ཞེས་པའི་ཐལ་འགྱུར་ཆོས་ཅན། དེར་ཐལ། དེའི་ཕྱིར་ཏེ། རྟག་པ་
ཡིན་ན། མི་རྟག་པ་མ་ཡིན་པས་ཁྱབ་པ་ཁྱོད་ཀྱི་ཐུར་ཁྱབ་གང་ཞིག །དེ་
ངེས་པའི་ཕྱིར། གཉིས་པ་སླ། དང་པོ་གྲུབ་སྟེ། ཁྱོད་རྟག་པས་གསལ་བ། མི་
རྟག་པ་མ་ཡིན་པས་རྟགས་བྱས་པའི་ཐལ་འགྱུར་ཡིན་པའི་ཕྱིར། རྩ་བར་
འདོད་ན། རྟག་པ་ཡིན་ན། མི་རྟག་པ་མ་ཡིན་པ་མ་ཡིན་པས་ཁྱབ་པར་
ཐལ། དེ་འདྲའི་ཐལ་འགྱུར་གྱི་ཐུར་ཁྱབ་ཕྱིན་ཅི་ལོག་ངེས་པའི་ཕྱིར། ཁྱབ་
སྟེ། རྟག་པ་ཡིན་ན། མི་རྟག་པ་མ་ཡིན་པ་མ་ཡིན་པས་ཁྱབ་པ་དེའི་ཐུར་
ཁྱབ་ཕྱིན་ཅི་ལོག་ཡིན་པའི་ཕྱིར། མ་གྲུབ་ན། དེ་འདྲའི་ཐལ་འགྱུར་ཆོས་
ཅན། དེར་ཐལ། ཁྱོད་རྟག་པས་གསལ་བ། མི་རྟག་པ་མ་ཡིན་པས་རྟགས་
བྱས་པའི་ཐལ་འགྱུར་ཡིན་པའི་ཕྱིར། 
ཁ་ཅིག ། ཁྱོད་ཀྱི་འགལ་ཁྱབ་རྣལ་མར་ངེས་ན། ཁྱོད་ཀྱི་འགལ་
ཁྱབ་ཕྱིན་ཅི་ལོག་ངེས་པས་ཁྱབ་ཟེར་ན། བུམ་པ་ཆོས་ཅན། མི་རྟག་པ་
ཡིན་པར་ཐལ། རྟག་པ་ཡིན་པའི་ཕྱིར་ཞེས་པའི་ཐལ་འགྱུར་ཆོས་ཅན། 
དེར་ཐལ། དེའི་ཕྱིར་ཏེ། རྟག་པ་ཡིན་ན་མི་རྟག་པ་མ་ཡིན་དགོས་པའི་
ཕྱིར། དེར་ཐལ། རྟག་པ་ཡིན་ན་མི་རྟག་པ་མ་ཡིན་པས་ཁྱབ་པ་དེའི་
འགལ་ཁྱབ་ཡིན་པའི་ཕྱིར། གོང་དུ་འདོད་ན། རྟག་པ་ཡིན་ན། མི་རྟག་པ་
མ་ཡིན་པ་མ་ཡིན་དགོས་པར་ཐལ། དེའི་འགལ་ཁྱབ་ཕྱིན་ཅི་ལོག་ངེས་
པའི་ཕྱིར། ཁྱབ་སྟེ། རྟག་པ་ཡིན་ན། མི་རྟག་པ་མ་ཡིན་པ་མ་ཡིན་པས་ཁྱབ་
པ་དའི་འགལ་ཁྱབ་ཕྱིན་ཅི་ལོག་ཏུ་ཀློང་ཚུལ་ཡིན་པའི་ཕྱིར་ཏེ། དེ་འདྲའི་

- 59 -

འབྲས་སྤུངས་སྒོ་མང་གློག་རྡུལ་གཙུག་ལག་དེབ་ཨང་།༼  ༦༡  ༽ཀུན་མཁྱེན་བསྡུས་གྲྭ་ཕྱོགས་བསྒྲིགས།

ཐལ་འགྱུར་དེ་མི་རྟག་པས་གསལ་བ། རྟག་པས་རྟགས་བྱས་པའི་ཐལ་
འགྱུར་གང་ཞིག །སྤྱིར་འགལ་ཁྱབ་ཕྱིན་ཅི་ལོག་ཀློང་ཚེ་རྟགས་དེ་ཡིན་
ན། གསལ་བ་དེ་མ་ཡིན་པ་མ་ཡིན་པས་ཁྱབ་པ་ཀློང་བའི་ཕྱིར། རྟགས་
གཉིས་ཀ་གྲུབ་སྟེ། བདག་མེད་ཡིན་པའི་ཕྱིར། ཁ་ཅིག ། ཁྱོད་ཐལ་འགྱུར་
གང་ཞིག །ཁྱོད་ཀྱི་རྟགས་གསལ་རྩོད་གཞི་རྣམས་གྲུབ་ཅིང༌། རྗེས་ཁྱབ་
དང་ལྡོག་ཁྱབ་གྲུབ་ན། ཁྱོད་ཐལ་འགྱུར་ཡང་དག་ཡིན་པས་ཁྱབ་ཟེར་ན། 
བུམ་པ་ཆོས་ཅན། དངོས་པོ་ཡིན་པར་ཐལ། དངོས་པོ་ཡིན་པའི་ཕྱིར་ཞེས་
པའི་ཐལ་འགྱུར་ཆོས་ཅན། དེར་ཐལ། དེའི་ཕྱིར། དང་པོ་གྲུབ་སྟེ། རྟགས་
གསལ་ཐ་མི་དད་ཀྱི་ཐལ་འགྱུར་ཡིན་པའི་ཕྱིར། གཉིས་པ་མ་གྲུབ་ན། དེ་
འདྲའི་ཐལ་འགྱུར་གྱི་རྟགས་གསལ་རྩོད་གཞི་རྣམས་གྲུབ་པར་ཐལ། དེ་ལ་
རྟགས་མ་གྲུབ་ཀྱི་ལན་ཡང་ཐེབ། གསལ་བར་འདོད་ལན་ཡང་ཐེབ། བུམ་
པས་རྩོད་གཞི་བྱས་པའི་ཐལ་འགྱུར་ཡིན་པའི་ཕྱིར། རྟགས་གསུམ་པ་མ་
གྲུབ་ན། དེའི་རྗེས་ཁྱབ་དང་ལྡོག་ཁྱབ་གཉིས་གྲུབ་པར་ཐལ། དེའི་རྗེས་
ཁྱབ་གྲུབ་པ་གང་ཞིག །ལྡོག་ཁྱབ་གྲུབ་པའི་ཕྱིར། དང་པོ་གྲུབ་སྟེ། དངོས་
པོ་ཡིན་ན། དངོས་པོ་ཡིན་པས་ཁྱབ་པའི་ཕྱིར། ཁྱབ་སྟེ། དེ་དངོས་པོས་
རྟགས་གསལ་གཉིས་ཀ་བྱས་པའི་ཐལ་འགྱུར་ཡིན་པའི་ཕྱིར། གཉིས་པ་
གྲུབ་སྟེ། དངོས་པོ་མ་ཡིན་ན། དངོས་པོ་མ་ཡིན་པས་ཁྱབ་པ་དེའི་ལྡོག་
ཁྱབ་གང་ཞིག །དེ་ཁྱབ་པའི་ཕྱིར། གཉིས་པ་སླ། དང་པོ་གྲུབ་སྟེ། དེ་དངོས་
པོས་རྟགས་གསལ་གཉིས་ཀ་བྱས་པའི་ཐལ་འགྱུར་ཡིན་པའི་ཕྱིར། གོང་
དུ་འདོད་ན། དེ་འདྲའི་ཐལ་འགྱུར་ཆོས་ཅན། ཐལ་འགྱུར་ཡང་དག་མ་
ཡིན་པར་ཐལ། སྒྲུབ་བྱེད་འཕེན་པའི་ཐལ་འགྱུར་ཡང་དག་ཀྱང་མ་ཡིན། 

- 60 -

འབྲས་སྤུངས་སྒོ་མང་གློག་རྡུལ་གཙུག་ལག་དེབ་ཨང་།༼  ༦༡  ༽བསྡུས་གྲྭའི་རྣམ་བཞག

རང་གི་འདོད་པ་སྒྲུབ་ནུས་ཀྱི་ཐལ་འགྱུར་ཡང་དག་ཀྱང་མ་ཡིན་པའི་ཕྱིར། 
དང་པོ་གྲུབ་སྟེ། རྟགས་མ་གྲུབ་པའི་ཐལ་འགྱུར་མ་ཡིན་པའི་ཕྱིར། གཉིས་
པ་མ་གྲུབ་ན། དེ་འདྲའི་ཐལ་འགྱུར་ཆོས་ཅན། རང་གི་རྟགས་ཅན་གཏན་
ཚིགས་དེ་རང་གི་གསལ་བ་དེ་སྒྲུབ་པའི་སྒྲུབ་བྱེད་དུ་རུང་བར་ཐལ། ཁྱོད་
རང་གི་འདོད་པ་སྒྲུབ་ནུས་ཀྱི་ཐལ་འགྱུར་ཡང་དག་ཡིན་པའི་ཕྱིར། འདོད་
མི་ནུས་ཏེ། རྟགས་གསལ་ཐ་མི་དད་ཀྱི་ཐལ་འགྱུར་ཡིན་པའི་ཕྱིར། ཁ་
ཅིག ། ཁྱོད་ཐལ་འགྱུར་གང་ཞིག །ཁྱོད་ཀྱི་རྟགས་གསལ་རྩོད་གཞི་རྣམས་
གྲུབ་ཅིང༌། རྗེས་ཁྱབ་དང་ལྡོག་ཁྱབ་གྲུབ་པའི་རྟགས་གསལ་ཐ་དད་ཀྱི་
ཐལ་འགྱུར་ཡིན་ན། ཐལ་འགྱུར་ཡང་དག་ཡིན་པས་ཁྱབ་ཟེར་ན། གསེར་
བུམ་ཆོས་ཅན། ལྟོ་ལྡིར་བ་ཡིན་པར་ཐལ། བུམ་པ་ཡིན་པའི་ཕྱིར་ཞེས་པའི་
ཐལ་འགྱུར་ཆོས་ཅན། དེར་ཐལ། དེའི་ཕྱིར་ཏེ། ཁྱོད་གསེར་བུམ་གྱིས་རྩོད་
གཞི། ལྟོ་ལྡིར་བས་གསལ་བ། བུམ་པས་རྟགས་བྱས་པའི་ཐལ་འགྱུར་ཡིན་
པའི་ཕྱིར། གཉིས་པ་མ་གྲུབ་ན། དེ་འདྲའི་ཐལ་འགྱུར་ཆོས་ཅན། ཁྱོད་ཀྱི་
རྟགས་གསལ་རྩོད་གཞི་རྣམས་གྲུབ་པར་ཐལ། ཁྱོད་གསེར་བུམ་གྱི་རྩོད་
གཞི། ལྟོ་ལྡིར་བས་གསལ་བ། བུམ་པས་རྟགས་བྱས་པའི་ཐལ་འགྱུར་ཡིན་
པའི་ཕྱིར། གསུམ་པ་མ་གྲུབ་ན། དེ་འདྲའི་ཐལ་འགྱུར་ཆོས་ཅན། ཁྱོད་ཀྱི་
རྗེས་ཁྱབ་དང་ལྡོག་ཁྱབ་གྲུབ་ཅིང༌། རྟགས་གསལ་ཐ་དད་ཀྱི་ཐལ་འགྱུར་
ཡིན་པར་ཐལ། ཁྱོད་ཀྱི་རྗེས་ཁྱབ་ཀློང་ཚེ་བུམ་པ་ཡིན་ན་ལྟོ་ལྡིར་བ་ཡིན་
པས་ཁྱབ་པ་ཀློང༌། ལྡོག་ཁྱབ་ཀློང་ཚེ་ལྟོ་ལྡིར་བ་མ་ཡིན་ན་བུམ་པ་མ་ཡིན་
པས་ཁྱབ་པ་ཀློང༌། ཁྱོད་ལྟོ་ལྡིར་བས་གསལ་བ། བུམ་པས་རྟགས་བྱས་པའི་
ཐལ་འགྱུར་ཡིན་པའི་ཕྱིར། གོང་དུ་འདོད་ན། དེ་འདྲའི་ཐལ་འགྱུར་ཆོས་

- 61 -

འབྲས་སྤུངས་སྒོ་མང་གློག་རྡུལ་གཙུག་ལག་དེབ་ཨང་།༼  ༦༡  ༽ཀུན་མཁྱེན་བསྡུས་གྲྭ་ཕྱོགས་བསྒྲིགས།

ཅན། ཐལ་འགྱུར་ཡང་དག་མ་ཡིན་པར་ཐལ། སྒྲུབ་བྱེད་འཕེན་པའི་ཐལ་
འགྱུར་ཡང་དག་མ་ཡིན་པ་གང་ཞིག །རང་གི་འདོད་པ་སྒྲུབ་ནུས་ཀྱི་ཐལ་
འགྱུར་ཡང་དག་མ་ཡིན་པའི་ཕྱིར། དང་པོ་མ་གྲུབ་ན། དེ་ཆོས་ཅན། སྒྲུབ་
བྱེད་འཕེན་པའི་ཐལ་འགྱུར་ཡང་དག་མ་ཡིན་པར་ཐལ། མི་འདོད་པ་
ཐལ་བར་འཕེན་པའི་ཐལ་འགྱུར་མ་ཡིན་པའི་ཕྱིར། གཉིས་པ་མ་གྲུབ་ན། 
གསེར་བུམ་བུམ་པར་ཚད་མས་ངེས་ནས་གསེར་བུམ་ལྟོ་ལྡིར་བར་ཚད་
མས་ངེས་དགོས་ཀྱི་གང་ཟག་ཡོད་པར་ཐལ། དེ་འདྲའི་ཐལ་འགྱུར་དེ་རང་
གི་འདོད་པ་སྒྲུབ་ནུས་ཀྱི་ཐལ་འགྱུར་ཡང་དག་ཡིན་པའི་ཕྱིར། འདོད་ན། 
བུམ་པ་ཆོས་ཅན། གསེར་བུམ་ཁྱོད་དུ་ཚད་མས་ངེས་ནས་གསེར་བུམ་ལྟོ་
ལྡིར་བར་ཚད་མས་ངེས་དགོས་ཀྱི་གང་ཟག་མེད་པར་ཐལ། ཁྱོད་ལྟོ་ལྡིར་
བའི་མཚོན་བྱ་ཡིན་པའི་ཕྱིར། ཁ་ཅིག ། མི་འདོད་པ་ཐལ་བར་འཕེན་པའི་
ཐལ་འགྱུར་ཡང་དག་ཡིན་ན། སྒྲུབ་བྱེད་འཕེན་པའི་ཐལ་འགྱུར་ཡང་དག་
ཡིན་པས་ཁྱབ་ཟེར་ན། སྒྲ་རྟག་པ་དང་བྱས་པར་འདོད་པའི་གང་ཟག་གི་
ངོར་སྒྲ་ཆོས་ཅན། མི་རྟག་པ་ཡིན་པར་ཐལ། བྱས་པ་ཡིན་པའི་ཕྱིར་ཞེས་
པའི་ཐལ་འགྱུར་ཆོས་ཅན། དེར་ཐལ། དེའི་ཕྱིར་ཏེ། མི་འདོད་པ་ཐལ་
བར་འཕེན་པའི་ཐལ་འགྱུར་གང་ཞིག །ཐལ་འགྱུར་ཡང་དག་ཡིན་པའི་
ཕྱིར། དང་པོ་གྲུབ་སྟེ། གང་ཟག་དེའི་ངོར་མི་འདོད་པ་ཐལ་བར་འཕེན་
པའི་ཐལ་འགྱུར་ཡིན་པའི་ཕྱིར། དེར་ཐལ། དེའི་ངོར་སྒྲ་མི་རྟག་པར་མི་
འདོད་བཞིན་དུ་ཐལ་བར་འཕེན་པའི་ཐལ་འགྱུར་ཡིན་པའི་ཕྱིར་ཏེ། དེ་
འདྲའི་ཐལ་འགྱུར་ཡོད་པའི་ཕྱིར་ཏེ། བདག་མེད་ཡིན་པའི་ཕྱིར། རྩ་རྟགས་
གཉིས་པ་མ་གྲུབ་ན། དེ་འདྲའི་ཐལ་འགྱུར་ཆོས་ཅན། ཐལ་འགྱུར་ཡང་

- 62 -

འབྲས་སྤུངས་སྒོ་མང་གློག་རྡུལ་གཙུག་ལག་དེབ་ཨང་།༼  ༦༡  ༽བསྡུས་གྲྭའི་རྣམ་བཞག

དག་ཡིན་པར་ཐལ། བྱས་པའི་རྟགས་ཀྱི་སྒྲ་མི་རྟག་པར་ཐལ་ངག་གི་སྒོ་
ནས་སྒྲུབ་པར་བྱེད་པའི་ཐལ་འགྱུར་ཡང་དག་ཡིན་པའི་ཕྱིར། དེར་ཐལ། 
དེ་འདྲའི་ཐལ་འགྱུར་ཡོད་པའི་ཕྱིར་ཏེ། བདག་མེད་ཡིན་པའི་ཕྱིར། གོང་
དུ་འདོད་ན། དེ་འདྲའི་ཐལ་འགྱུར་ཆོས་ཅན། ཁྱོད་ཀྱི་རྟགས་ཚད་མས་
བསལ་ཞིང༌། ཁྱབ་པ་ཚད་མས་གྲུབ་པར་ཐལ། ཁྱོད་སྒྲུབ་བྱེད་འཕེན་པའི་
ཐལ་འགྱུར་ཡང་དག་ཡིན་པའི་ཕྱིར། འདོད་མི་ནུས་ཏེ། ཁྱོད་ཀྱི་རྟགས་
ཚད་མས་གྲུབ་པའི་ཕྱིར་ཏེ། སྒྲ་བྱས་པ་ཡིན་པའི་ཕྱིར། 
ཁ་ཅིག ། སྒྲུབ་བྱེད་འཕེན་པའི་ཐལ་འགྱུར་ཡིན་ན། སྒྲུབ་བྱེད་
འཕེན་པའི་ཐལ་འགྱུར་ཡང་དག་ཡིན་པས་ཁྱབ་ཟེར་ན། གྲང་ཅན་གྱིས་
བདག་རྟག་པར་སྒྲུབ་འདོད་ནས་བདག་ཆོས་ཅན། སྐད་ཅིག་མ་ཡིན་
པར་ཐལ། འཇིག་པའི་ཕྱིར་ཞེས་པའི་ཐལ་འགྱུར་ཆོས་ཅན། དེར་ཐལ། 
དེའི་ཕྱིར་ཏེ། སྐད་ཅིག་མ་མ་ཡིན་པའི་རྟགས་ཀྱིས་བདག་མི་འཇིག་པར་
སྒྲུབ་པར་བྱེད་པའི་སྒྲུབ་བྱེད་འཕེན་པའི་ཐལ་འགྱུར་ཡིན་པའི་ཕྱིར་ཏེ། 
དེ་འདྲའི་ཐལ་འགྱུར་ཡོད་པའི་ཕྱིར་ཏེ། བདག་མེད་ཡིན་པའི་ཕྱིར། རྩ་
བར་འདོད་ན། བདག་རྟག་པར་སྒྲུབ་པར་བྱེད་པའི་རྟགས་ཡང་དག་ཡོད་
པར་ཐལ། དེ་འདྲའི་ཐལ་འགྱུར་དེ་སྒྲུབ་བྱེད་འཕེན་པའི་ཐལ་འགྱུར་ཡང་
དག་ཡིན་པའི་ཕྱིར། འདོད་ན། བདག་རྟག་པ་ཡིན་པར་ཐལ། དེ་རྟག་
པར་སྒྲུབ་པར་བྱེད་པའི་རྟགས་ཡང་དག་ཡོད་པའི་ཕྱིར། འདོད་མི་ནུས། 
གཞན་ཡང༌། རིག་བྱེད་པས། སྒྲ་རྟག་པར་སྒྲུབ་འདོད་ནས། སྒྲ་ཆོས་ཅན། 
ནམ་མཁའི་ཡོན་ཏན་མ་ཡིན་པར་ཐལ། འབྱུང་བ་ཡིན་པའི་ཕྱིར་ཞེས་
པའི་ཐལ་འགྱུར་ཆོས་ཅན། དེར་ཐལ། དེའི་ཕྱིར། འདོད་མི་ནུས་ཏེ། རིག་

- 63 -

འབྲས་སྤུངས་སྒོ་མང་གློག་རྡུལ་གཙུག་ལག་དེབ་ཨང་།༼  ༦༡  ༽ཀུན་མཁྱེན་བསྡུས་གྲྭ་ཕྱོགས་བསྒྲིགས།

བྱེད་པས་སྒྲ་ཆོས་ཅན། འབྱུང་བ་མ་ཡིན་ཏེ། རང་བྱུང་ཡིན་པའི་ཕྱིར་
ཞེས་པའི་སྦྱོར་བ་དེ། རང་གི་ལྡོག་དོན་དུ་འཕེན་པའི་ཐལ་འགྱུར་ཡིན་
པའི་ཕྱིར། གཞན་ཡང༌། རིག་བྱེད་པས་བདག་རྟག་པར་སྒྲུབ་འདོད་ནས། 
མིག་སོགས་ཆོས་ཅན། འདུས་བསགས་མ་ཡིན་པར་ཐལ། གཞན་དོན་
མི་བྱེད་པའི་ཕྱིར་ཞེས་པའི་ཐལ་འགྱུར་ཆོས་ཅན། དེར་ཐལ། དེའི་ཕྱིར། 
དེར་ཐལ། འདུས་བསགས་ཀྱི་རྟགས་ཀྱིས་མིག་སོགས་གཞན་དོན་བྱེད་
པར་སྒྲུབ་པར་བྱེད་པའི་རྟགས་སྦྱོར་འཕེན་པའི་ཐལ་འགྱུར་ཡིན་པའི་
ཕྱིར། དེར་ཐལ། འདུས་བསགས་མ་ཡིན་པར་ཐལ། ཞེས་པའི་གསལ་བ་
དེ་ལྡོག་ནས་འདུས་བསགས་རྟགས་སུ་བཀོད། གཞན་དོན་མི་བྱེད་པའི་
ཕྱིར་ཞེས་པའི་རྟགས་དེ་ལྡོག་ནས་གཞན་དོན་བྱེད་པ་བསྒྲུབ་བྱའི་ཆོས་
སུ་བཀོད་ནས། མིག་སོགས་ཀྱི་སྟེང་དུ་གཞན་དོན་བྱེད་པར་སྒྲུབ་པར་
བྱེད་པའི་ཐལ་འགྱུར་ཡིན་པའི་ཕྱིར་ཏེ། དེ་འདྲའི་ཐལ་འགྱུར་ཡོད་པའི་
ཕྱིར་ཏེ། བདག་མེད་ཡིན་པའི་ཕྱིར། རྩ་བར་འདོད་ན། འདུས་བསགས་
དེ་མིག་སོགས་ཀྱིས་གཞན་དོན་བྱེད་པར་སྒྲུབ་པར་བྱེད་པའི་རྟགས་ཡང་
དག་ཡིན་པར་ཐལ། འདོད་པའི་ཕྱིར། འདོད་ན། འདུས་བསགས་དེ་མིག་
སོགས་ཀྱིས་བདག་གི་དོན་བྱེད་པར་སྒྲུབ་པར་བྱེད་པའི་རྟགས་ཡང་དག་
ཡིན་པར་ཐལ། དེ་མིག་སོགས་ཀྱིས་གཞན་དོན་བྱེད་པར་སྒྲུབ་པར་བྱེད་
པའི་རྟགས་ཡང་དག་གང་ཞིག །འདིའི་སྐབས་ཀྱི་གཞན་ཞེས་པ་དེ་གཞི་
བདག་ལ་བྱེད་པའི་ཕྱིར། དང་པོ་ཁས། གཉིས་པ་གྲུབ་སྟེ། འདིའི་སྐབས་
ཀྱི་གཞན་ཞེས་པ་དེའི་སྙེགས་ས་ཡོད་པའི་ཕྱིར། གོང་དུ་འདོད་མི་ནུས་
ཏེ། འདུས་བསགས་དེ་མིག་སོགས་ཀྱིས་གཞན་དོན་བྱེད་པར་སྒྲུབ་པར་

- 64 -

འབྲས་སྤུངས་སྒོ་མང་གློག་རྡུལ་གཙུག་ལག་དེབ་ཨང་།༼  ༦༡  ༽བསྡུས་གྲྭའི་རྣམ་བཞག

བྱེད་པའི་འགལ་རྟགས་ཡིན་པའི་ཕྱིར། ཚིག་འཁྲིའི་དབང་དུ་བགྱིས་ན། 
ཁ་ཅིག ། བུམ་པས་རྩོད་གཞི་ཡོད་པས་རྟགས་བྱས་པའི་ཐལ་འགྱུར་ཡིན་
ན། རྩོད་གཞི་དང་ལྡན་པའི་ཐལ་འགྱུར་ཡིན་པས་ཁྱབ་ཟེར་ན། དངོས་
པོ་ཡིན་པར་ཐལ། བུམ་པས་རྩོད་གཞི་ཡོད་པ་ཡིན་པའི་ཕྱིར་ཞེས་པའི་
ཐལ་འགྱུར་ཆོས་ཅན། དེར་ཐལ། དེའི་ཕྱིར་ཏེ། བུམ་པས་རྩོད་གཞི་ཡོད་
པ་རྟགས་སུ་བཀོད་པའི་ཐལ་འགྱུར་ཡིན་པའི་ཕྱིར་ཏེ། དངོས་པོས་གསལ་
བ། བུམ་པ་ལ་རྩོད་གཞི་ཡོད་པ་རྟགས་སུ་བཀོད་པའི་ཐལ་འགྱུར་ཡིན་
པའི་ཕྱིར་ཏེ། དེ་འདྲའི་ཐལ་འགྱུར་ཡོད་པའི་ཕྱིར་ཏེ། བདག་མེད་ཡིན་
པའི་ཕྱིར། རྩ་བར་འདོད་ན། དེ་ཆོས་ཅན། ཁྱོད་ཀྱི་རྩོད་གཞི་ཡོད་པར་
ཐལ། ཁྱོད་རྩོད་གཞི་དང་ལྡན་པའི་ཐལ་འགྱུར་ཡིན་པའི་ཕྱིར། འདོད་མི་
ནུས་ཏེ། རྟགས་གསལ་གཉིས་ཙམ་དང་བཅས་པའི་ཐལ་འགྱུར་ཡིན་པའི་
ཕྱིར། གཞན་ཡང༌། དངོས་པོས་གསལ་བ། རྟག་པས་རྟགས་བྱས་པའི་ཐལ་
འགྱུར་ཡིན་ན། དངོས་པོས་གསལ་བ་བྱས་པའི་ཐལ་འགྱུར་ཡིན་པས་ཁྱབ་
པར་ཐལ། བུམ་པས་རྩོད་གཞི་ཡོད་པས་རྟགས་བྱས་པའི་ཐལ་འགྱུར་ཡིན་
ན། རྩོད་གཞི་དང་ལྡན་པའི་ཐལ་འགྱུར་ཡིན་པས་ཁྱབ་པའི་ཕྱིར། འདོད་
ན། དངོས་པོས་གསལ་བ། རྟག་པ་ཡིན་པའི་ཕྱིར་ཞེས་པའི་ཐལ་འགྱུར་
ཆོས་ཅན། དེར་ཐལ། དེའི་ཕྱིར་ཏེ། དངོས་པོས་གསལ་བ་རྟག་པ་རྟགས་
སུ་བཀོད་པའི་ཐལ་འགྱུར་ཡིན་པའི་ཕྱིར་ཏེ། དེ་འདྲའི་ཐལ་འགྱུར་ཡོད་
པའི་ཕྱིར་ཏེ། བདག་མེད་ཡིན་པའི་ཕྱིར། རྩ་བར་འདོད་ན། དེ་ཆོས་ཅན། 
གསལ་བ་དང་བཅས་པའི་ཐལ་འགྱུར་ཡིན་པར་ཐལ། དངོས་པོས་གསལ་
བ་བྱས་པའི་ཐལ་འགྱུར་ཡིན་པའི་ཕྱིར། འདོད་ན། དེ་ཆོས་ཅན། རྟགས་

- 65 -

འབྲས་སྤུངས་སྒོ་མང་གློག་རྡུལ་གཙུག་ལག་དེབ་ཨང་།༼  ༦༡  ༽ཀུན་མཁྱེན་བསྡུས་གྲྭ་ཕྱོགས་བསྒྲིགས།

གསལ་གཉིས་ཀ་དང་བཅས་པའི་ཐལ་འགྱུར་ཡིན་པར་ཐལ། འདོད་པའི་
ཕྱིར། འདོད་མི་ནུས་ཏེ། རྟགས་ཙམ་བཀོད་པའི་ཐལ་འགྱུར་ཡིན་པའི་ཕྱིར་
ཏེ། དེ་འདྲའི་ཐལ་འགྱུར་ཡོད་པའི་ཕྱིར་ཏེ། བདག་མེད་ཡིན་པའི་ཕྱིར། 
གཞན་ཡང༌། ཤེས་བྱས་རྩོད་གཞི་དངོས་པོས་གསལ་བ་བྱས་པའི་ཐལ་
འགྱུར་ཡིན་ན། ཤེས་བྱས་རྩོད་གཞི་བྱས་པའི་ཐལ་འགྱུར་ཡིན་པས་ཁྱབ་
པར་ཐལ། དངོས་པོས་གསལ་བ་རྟག་པས་རྟགས་བྱས་པའི་ཐལ་འགྱུར་
ཡིན་ན། དངོས་པོས་གསལ་བ་བྱས་པའི་ཐལ་འགྱུར་ཡིན་པས་ཁྱབ་པ་
དེའི་ཕྱིར། འདོད་ན། ཤེས་བྱས་རྩོད་གཞི་དངོས་པོ་ཡིན་པར་ཐལ། བདག་
མེད་ཡིན་པའི་ཕྱིར་ཞེས་པའི་ཐལ་འགྱུར་ཆོས་ཅན། དེར་ཐལ། དེའི་ཕྱིར་
ཏེ། ཤེས་བྱའི་རྩོད་གཞི་དངོས་པོ་གསལ་བར་བཀོད་པའི་ཐལ་འགྱུར་ཡིན་
པའི་ཕྱིར་ཏེ། དེ་འདྲའི་ཐལ་འགྱུར་ཡོད་པའི་ཕྱིར། མ་གྲུབ་ན། ཤེས་བྱས་
རྩོད་གཞི་དངོས་པོ་ཆོས་ཅན། ཁྱོད་གསལ་བར་བཀོད་པའི་ཐལ་འགྱུར་
ཡོད་པར་ཐལ། བདག་མེད་ཡིན་པའི་ཕྱིར། རྩ་བར་འདོད་ན། དེ་ཆོས་
ཅན། ཁྱོད་ཀྱི་རྩོད་གཞི་ངོས་འཛིན་ཚུལ་ཡོད་པར་ཐལ། འདོད་པའི་ཕྱིར། 
འདོད་མི་ནུས་ཏེ། རྟགས་གསལ་གཉིས་ཙམ་དང་བཅས་པའི་ཐལ་འགྱུར་
ཡིན་པའི་ཕྱིར་ཏེ། བདག་མེད་ཀྱིས་རྟགས་ཤེས་བྱས་རྩོད་གཞི། དངོས་པོ་
གསལ་བར་བཀོད་པའི་རྟགས་གསལ་གཉིས་ཙམ་དང་བཅས་པའི་ཐལ་
འགྱུར་ཡིན་པའི་ཕྱིར། མ་གྲུབ་ན། དེར་ཐལ། དེ་འདྲའི་ཐལ་འགྱུར་ཡོད་
པའི་ཕྱིར་ཏེ། བདག་མེད་ཡིན་པའི་ཕྱིར། གཞན་ཡང༌། ཤེས་བྱས་རྩོད་
གཞི་དངོས་པོས་གསལ་བ། རྟག་པས་རྟགས་བྱས་པའི་ཐལ་འགྱུར་ཡིན་
ན། རྟགས་གསལ་རྩོད་གཞི་གསུམ་ཀ་དང་ལྡན་པའི་ཐལ་འགྱུར་ཡིན་པས་

- 66 -

འབྲས་སྤུངས་སྒོ་མང་གློག་རྡུལ་གཙུག་ལག་དེབ་ཨང་།༼  ༦༡  ༽བསྡུས་གྲྭའི་རྣམ་བཞག

ཁྱབ་པར་ཐལ། གོང་གི་ཁས་ལེན་རྣམས་འཐད་པའི་ཕྱིར། འདོད་ན། ཤེས་
བྱས་རྩོད་གཞི་དངོས་པོས་གསལ་བ་རྟག་པ་ཡིན་པའི་ཕྱིར་ཞེས་པའི་ཐལ་
འགྱུར་ཆོས་ཅན། དེར་ཐལ། དེའི་ཕྱིར་ཏེ། ཤེས་བྱས་རྩོད་གཞི་དངོས་པོས་
གསལ་བ་རྟག་པ་རྟགས་སུ་བཀོད་པའི་ཐལ་འགྱུར་ཡིན་པའི་ཕྱིར་ཏེ། དེ་
འདྲའི་ཐལ་འགྱུར་ཡོད་པའི་ཕྱིར། མ་གྲུབ་ན། ཤེས་བྱས་རྩོད་གཞི་དངོས་
པོས་གསལ་བ་རྟག་པ་ཆོས་ཅན། ཁྱོད་རྟགས་སུ་བཀོད་པའི་ཐལ་འགྱུར་
ཡོད་པར་ཐལ། ཁྱོད་བདག་མེད་ཡིན་པའི་ཕྱིར། གཞན་ཡང༌། ཁྱོད་རང་
ལ། ཤེས་བྱས་རྩོད་གཞི་དངོས་པོས་གསལ་བ་རྟག་པས་རྟགས་བྱས་པའི་
ཐལ་འགྱུར་ཡིན་ན། འགལ་ཁྱབ་གྲུབ་པའི་ཐལ་འགྱུར་ཡིན་དགོས་པར་
ཐལ། འདོད་པའི་ཕྱིར། འདོད་ན། བུམ་པ་ཆོས་ཅན། བདག་མེད་ཡིན་པར་
ཐལ། ཤེས་བྱས་རྩོད་གཞི་དངོས་པོས་གསལ་བ་རྟག་པ་ཡིན་པའི་ཕྱིར་
ཞེས་པའི་ཐལ་འགྱུར་ཆོས་ཅན། དེར་ཐལ། དེའི་ཕྱིར་ཏེ། ཤེས་བྱས་རྩོད་
གཞི་དངོས་པོས་གསལ་བ་རྟག་པ་རྟགས་སུ་བཀོད་པའི་ཐལ་འགྱུར་ཡིན་
པར་སྔར་ལྟར་སྒྲུབ། གོང་དུ་འདོད་ན། ཤེས་བྱས་རྩོད་གཞི་དངོས་པོས་
གསལ་བ་རྟག་པ་ཡིན་ན། བདག་མེད་མ་ཡིན་པས་ཁྱབ་པར་ཐལ། དེ་
འདྲའི་ཐལ་འགྱུར་གྱི་འགལ་ཁྱབ་གྲུབ་པའི་ཕྱིར། ཁྱབ་སྟེ། དེའི་འགལ་ཁྱབ་
ཀློང་ཚུལ་ཡོད་པའི་ཕྱིར། འདོད་ན། རི་བོང་རྭ་ཆོས་ཅན། དེར་ཐལ། དེའི་
ཕྱིར་ཏེ། དངོས་པོས་གསལ་བ་རྟག་པ་ཡིན་པའི་ཕྱིར་ཏེ། དངོས་པོས་རྩོད་
གཞི་དངོས་པོས་གསལ་བ་དངོས་པོས་རྟགས་གསུམ་ཀ་རྟག་པ་ཡིན་པའི་
ཕྱིར་ཏེ། དེ་གསུམ་ཀ་ཡོད་པའི་ཕྱིར་ཏེ། བདག་མེད་ཡིན་པའི་ཕྱིར། གོང་
དུ་འདོད་མི་ནུས་ཏེ། ཡོད་མེད་གང་རུང་ཡིན་པའི་ཕྱིར། 

- 67 -

འབྲས་སྤུངས་སྒོ་མང་གློག་རྡུལ་གཙུག་ལག་དེབ་ཨང་།༼  ༦༡  ༽ཀུན་མཁྱེན་བསྡུས་གྲྭ་ཕྱོགས་བསྒྲིགས།

གཞན་ཡང༌། བུམ་པས་རྩོད་གཞི་དངོས་པོས་གསལ་བ་ཡོད་
པས་རྟགས་བྱས་པའི་ཐལ་འགྱུར་ཡིན་ན། ཁྱབ་པ་མ་གྲུབ་པའི་ཐལ་འགྱུར་
ཡིན་དགོས་པར་ཐལ། གོང་གི་ཁས་ལེན་རྣམས་འཐད་པའི་ཕྱིར། འདོད་
ན། རྣམ་མཁྱེན་ཆོས་ཅན། མངོན་སུམ་ཚད་མ་ཡིན་པར་ཐལ། བུམ་པས་
རྩོད་གཞི་དངོས་པོས་གསལ་བ་ཡོད་པ་ཡིན་པའི་ཕྱིར་ཞེས་པའི་ཐལ་
འགྱུར་ཆོས་ཅན། དེར་ཐལ། དེའི་ཕྱིར་ཏེ། བུམ་པས་རྩོད་གཞི་དངོས་པོས་
གསལ་བ་ཡོད་པ་རྟགས་སུ་བཀོད་པའི་ཐལ་འགྱུར་ཡིན་པའི་ཕྱིར་སོགས་
གོང་ལྟར་སྒྲུབ། རྩ་བར་འདོད་ན། བུམ་པས་རྩོད་གཞི་དངོས་པོས་གསལ་
བ་ཡོད་པ་ཡིན་ན། མངོན་སུམ་ཚད་མ་ཡིན་པས་མ་ཁྱབ་པར་ཐལ། དེའི་
ཁྱབ་པ་མ་གྲུབ་པའི་ཕྱིར། འདོད་ན། བདག་མེད་ཡིན་ན། མངོན་སུམ་ཚད་
མ་ཡིན་པས་མ་ཁྱབ་པར་ཐལ། འདོད་པའི་ཕྱིར། འདོད་མི་ནུས་ཏེ། བདག་
མེད་ཡིན་ན། མངོན་སུམ་ཤེས་པ་ཡིན་པས་ཁྱབ་པའི་ཕྱིར་ཏེ། དེ་ཡིན་ན་
མངོན་སུམ་དངོས་པོ་ཡིན་པས་ཁྱབ་པའི་ཕྱིར་ཏེ། དེ་ཡིན་ན། མངོན་སུམ་
ཡོད་པས་ཁྱབ་པའི་ཕྱིར་ཏེ། མངོན་སུམ་གྱི་དགག་གཞི་མེད་པའི་ཕྱིར། 
གཞན་ཡང༌། རྟག་པས་གསལ་བ། རྟག་པས་རྟགས་བྱས་པའི་ཐལ་འགྱུར་
ཡིན་ན། ཁྱོད་ཀྱི་ཁྱབ་པ་གྲུབ་པའི་ཁྱབ་པར་ཐལ། འདོད་པའི་ཕྱིར། འདོད་
ན། བུམ་པ་ཆོས་ཅན། དངོས་པོ་ཡིན་པར་ཐལ། རྟག་པས་གསལ་བ་རྟག་
པ་ཡིན་པའི་ཕྱིར་ཞེས་པའི་ཐལ་འགྱུར་ཆོས་ཅན། དེར་ཐལ། དེའི་ཕྱིར་ཏེ། 
སྔར་ལྟར་འཕེན། འདོད་ན། རྟག་པས་གསལ་བ་རྟག་པ་ཡིན་ན། དངོས་
པོ་ཡིན་པས་ཁྱབ་པར་ཐལ། འདོད་པའི་ཕྱིར། འདོད་ན། ཤེས་བྱ་ཆོས་ཅན། 
ཐལ། ཕྱིར། ཁྱབ་པ་ཁས། འདོད་མི་ནུས་ཏེ། རྟག་པ་ཡིན་པའི་ཕྱིར། གཞན་

- 68 -

འབྲས་སྤུངས་སྒོ་མང་གློག་རྡུལ་གཙུག་ལག་དེབ་ཨང་།༼  ༦༡  ༽བསྡུས་གྲྭའི་རྣམ་བཞག

ཡང༌། རྟག་པས་གསལ་བ་རྟག་པས་རྟགས་བྱས་པའི་ཐལ་འགྱུར་ཡིན་ན། 
ཁྱོད་ཀྱི་འགལ་ཁྱབ་མ་གྲུབ་པས་ཁྱབ་པར་ཐལ། འདོད་པའི་ཕྱིར། འདོད་ན། 
བུམ་པ་ཆོས་ཅན། རྟག་དངོས་གཉིས་ཡིན་པར་ཐལ། རྟག་པས་གསལ་བ་
རྟག་པ་ཡིན་པའི་ཕྱིར་ཞེས་པའི་ཐལ་འགྱུར་ཆོས་ཅན། ཐལ། ཕྱིར། འདོད་
ན། རྟག་པས་གསལ་བ་རྟག་པ་ཡིན་ན་རྟག་དངོས་གཉིས་ཡིན་པས་ཁྱབ་
པར་ཐལ། འདོད་པའི་ཕྱིར། འདོད་མི་ནུས་ཏེ། བདག་མེད་ཡིན་ན། དེ་
གཉིས་མ་ཡིན་པས་ཁྱབ་པའི་ཕྱིར། གཞན་ཡང༌། དངོས་མེད་ཀྱིས་གསལ་
བ་དངོས་མེད་ཀྱིས་རྟགས་བྱས་པའི་ཐལ་འགྱུར་ཡིན་ན། ཁྱོད་ཀྱི་ལྡོག་
ཁྱབ་གྲུབ་པས་ཁྱབ་པར་ཐལ། འདོད་པའི་ཕྱིར། འདོད་ན། གསེར་བུམ་ཆོས་
ཅན། བུམ་པ་ཡིན་པར་ཐལ། དངོས་མེད་ཀྱིས་གསལ་བ་དངོས་མེད་ཡིན་
པའི་ཕྱིར་ཞེས་པའི་ཐལ་འགྱུར་ཆོས་ཅན། ཐལ། ཕྱིར་ཏེ། དངོས་མེད་ཀྱིས་
གསལ་བ་དངོས་མེད་རྟགས་སུ་བཀོད་པའི་ཐལ་འགྱུར་ཡིན་པའི་ཕྱིར་
ཏེ། དེ་འདྲའི་ཐལ་འགྱུར་ཡོད་པའི་ཕྱིར་ཏེ། བདག་མེད་ཡིན་པའི་ཕྱིར། 
རྩ་བར་འདོད་ན། བུམ་པ་མ་ཡིན་ན། དངོས་མེད་ཀྱིས་གསལ་བ་དངོས་
མེད་མ་ཡིན་པས་ཁྱབ་པར་ཐལ་ལོ། འདོད་ན། རྟག་པ་ཆོས་ཅན། ཐལ། 
ཕྱིར། ཁྱབ་པ་ཁས། འདོད་ན། རྟག་པ་ཆོས་ཅན། དངོས་མེད་ཀྱིས་གསལ་
བ་རྟག་པ་མ་ཡིན་པར་ཐལ། དེ་དངོས་མེད་མ་ཡིན་པའི་ཕྱིར། འདོད་ན། 
དངོས་མེད་ཀྱིས་གསལ་བ་ཡོད་པ་མ་ཡིན་པར་ཐལ། དེ་རྟག་པ་མ་ཡིན་
པ་གང་ཞིག །དངོས་པོ་མ་ཡིན་པའི་ཕྱིར། དང་པོ་ཁས། གཉིས་པ་མ་གྲུབ་
ན། དངོས་མེད་ཆོས་ཅན། ཁྱོད་ཀྱིས་གསལ་བ་དངོས་པོ་མ་ཡིན་པར་ཐལ། 
ཁྱོད་བདག་མེད་ཡིན་པའི་ཕྱིར། གོང་དུ་འདོད་ན། དངོས་མེད་ཆོས་ཅན། 

- 69 -

འབྲས་སྤུངས་སྒོ་མང་གློག་རྡུལ་གཙུག་ལག་དེབ་ཨང་།༼  ༦༡  ༽ཀུན་མཁྱེན་བསྡུས་གྲྭ་ཕྱོགས་བསྒྲིགས།

ཁྱོད་ཀྱིས་གསལ་བ་ཡོད་པར་ཐལ། ཁྱོད་ཀྱིས་གསལ་བ་བྱས་པ་ཡོད་པའི་
ཕྱིར། ཁྱབ་སྟེ། དེ་ཁྱོད་གསལ་བ་ཡིན་པའི་མཚན་ཉིད་ཡིན་པའི་ཕྱིར། 
གཞན་ཡང༌། ཡོད་པའི་གསལ་བ་རྟག་པས་རྟགས་བྱས་པའི་
ཐལ་འགྱུར་ཡིན་ན། ཁྱོད་ཀྱི་ཐུར་ཁྱབ་མ་ངེས་པས་ཁྱབ་པར་ཐལ། རྩ་བའི་
དམ་བཅའ་རྣམས་འཐད་པའི་ཕྱིར། འདོད་ན། བདག་མེད་ཡིན་པར་ཐལ། 
ཡོད་པས་གསལ་བ་རྟག་པ་ཡིན་པའི་ཕྱིར་ཞེས་པའི་ཐལ་འགྱུར་ཆོས་ཅན། 
དེར་ཐལ། དེའི་ཕྱིར། རྟགས་སླ། འདོད་ན། བདག་མེད་ཡིན་ན། ཡོད་པས་
གསལ་བ་རྟག་པ་ཡིན་པས་མ་ཁྱབ་པར་ཐལ། འདོད་པའི་ཕྱིར། འདོད་མི་
ནུས་ཏེ། དེ་ཡིན་ན། ཡོད་པས་གསལ་བ་བྱས་པ་རྟག་པ་ཡིན་པས་ཁྱབ་
པའི་ཕྱིར་ཏེ། དེ་ཡིན་ན། ཡོད་པས་སྒྲུབ་བྱའི་ཆོས་བྱས་པ་རྟག་པ་ཡིན་
པས་ཁྱབ་པའི་ཕྱིར། བྱས་པ་ལ་ཁོ་ན་རེ། རི་བོང་རྭ་ཆོས་ཅན། ཡོད་པར་
ཐལ། བདག་མེད་ཡིན་པའི་ཕྱིར་ཞེས་པའི་ཐལ་འགྱུར་གྱི་གསལ་བ་ཡོད་
པར་ཐལ། བདག་མེད་ཡིན་ན་ཡོད་པས་གསལ་བ་རྟག་པ་ཡིན་པས་ཁྱབ་
པའི་ཕྱིར། འདོད་ན། དེ་འདྲའི་ཐལ་འགྱུར་གྱི་གསལ་བ་ལ་འདོད་ལན་
ཐེབས་པར་ཐལ། དེ་འདྲའི་ཐལ་འགྱུར་གྱི་གསལ་བ་ཡོད་པའི་ཕྱིར་ན་
ཡང་མ་ཁྱབ། འདོད་ན། རི་བོང་རྭ་ཡོད་པར་ཐལ། འདོད་པའི་ཕྱིར། འདོད་
མི་ནུས། ཁ་ཅིག ། ཁྱོད་ཀྱི་བཀོད་ཚུལ་གྱི་རྟགས་ཀྱི་ངོ་བོ་གྲུབ་ན། ཁྱོད་
ཀྱི་རྟགས་གྲུབ་པས་ཁྱབ་ཟེར་ན། བུམ་པ་ཆོས་ཅན། མ་བྱས་པ་ཡིན་པར་
ཐལ། རྟག་པ་ཡིན་པའི་ཕྱིར་ཞེས་པའི་ཐལ་འགྱུར་ཆོས་ཅན། དེར་ཐལ། 
དེའི་ཕྱིར་ཏེ། རྟག་པ་དེ་ཁྱོད་ཀྱི་རྟགས་སུ་བཀོད་པ་གང་ཞིག །རྟག་པའི་
ངོ་བོ་གྲུབ་པའི་ཕྱིར། དང་པོ་གྲུབ་སྟེ། ཁྱོད་ཀྱི་རྟགས་ངོས་འཛིན་ཚུལ་ཡོད་

- 70 -

འབྲས་སྤུངས་སྒོ་མང་གློག་རྡུལ་གཙུག་ལག་དེབ་ཨང་།༼  ༦༡  ༽བསྡུས་གྲྭའི་རྣམ་བཞག

པའི་ཕྱིར། གཉིས་པ་གྲུབ་སྟེ། རྟག་པ་ཡོད་པའི་ཕྱིར། རྩ་བར་འདོད་ན། 
དེ་འདྲའི་ཐལ་འགྱུར་གྱི་རྟགས་ལ་རྟགས་མ་གྲུབ་ཀྱི་ལན་མི་ཐེབས་པར་
ཐལ། དེའི་རྟགས་གྲུབ་པའི་ཕྱིར། འདོད་ན། བུམ་པ་རྟག་པ་ཡིན་པར་ཐལ། 
བུམ་པ་ཆོས་ཅན། མ་བྱས་པ་ཡིན་པར་ཐལ། རྟག་པ་ཡིན་པའི་ཕྱིར་ཞེས་
པའི་ཐལ་འགྱུར་གྱི་རྟགས་ལ་རྟགས་མ་གྲུབ་ཀྱི་ལན་མི་ཐེབས་པའི་ཕྱིར། 
ཁྱབ་སྟེ། དེ་ལ་རྟགས་མ་གྲུབ་ཀྱི་ལན་འདེབས་ཚེ། བུམ་པ་རྟག་པ་ཡིན་པ་
རྟགས་མ་གྲུབ་ཅེས་རྩི་རིགས་པའི་ཕྱིར། དེར་ཐལ། དེ་འདྲའི་ཐལ་འགྱུར་
བུམ་པས་རྩོད་གཞི། མ་བྱས་པས་གསལ་བ། རྟག་པས་རྟགས་བྱས་པའི་
ཐལ་འགྱུར་ཡིན་པའི་ཕྱིར། 
ཡང་ཁ་ཅིག ། རང་གི་རྟགས་ཀྱི་ངོ་བོ་གྲུབ་པའི་ཐལ་འགྱུར་
ཡིན་ན། རྟགས་གྲུབ་པའི་ཐལ་འགྱུར་ཡིན་པས་ཁྱབ་ཟེར་ན། རི་བོང་རྭ་
ཆོས་ཅན། ཡོད་པ་ཡིན་པར་ཐལ། རྟག་པ་ཡིན་པའི་ཕྱིར་ཞེས་པའི་ཐལ་
འགྱུར་ཆོས་ཅན། ཐལ། ཕྱིར་ཏེ། ཁྱོད་རྟག་པ་རྟགས་སུ་བཀོད་པའི་ཐལ་
འགྱུར་གང་ཞིག །རྟག་པའི་ངོ་བོ་གྲུབ་པའི་ཕྱིར། རྟགས་གཉིས་ཀ་གྲུབ་
སྟེ། བདག་མེད་ཡིན་པའི་ཕྱིར། རྩ་བར་འདོད་ན། དེ་འདྲའི་ཐལ་འགྱུར་
གྱི་རྟགས་ལ་རྟགས་མ་གྲུབ་ཀྱི་ལན་མི་ཐེབས་པར་ཐལ། འདོད་པའི་ཕྱིར། 
འདོད་ན། རི་བོང་རྭ་རྟག་པ་ཡིན་པར་ཐལ། འདོད་པའི་ཕྱིར། འདོད་མི་
ནུས། ཁ་ཅིག ། ཐལ་འགྱུར་ཐལ་འགྱུར་མིན་ཀྱང༌། ཐལ་འགྱུར་གྱི་རྟགས་
གསལ་ངོས་འཛིན་ཚུལ་མེད་ཟེར། ཁ་ཅིག ། ཐལ་འགྱུར་ཐལ་འགྱུར་ཡིན་
ཀྱང༌། ཐལ་འགྱུར་གྱི་རྟགས་གསལ་ངོས་འཛིན་ཚུལ་མེད་ཟེར་ན། གཉིས་
ཀ་མི་འཐད་དེ། དེའི་རྟགས་གསལ་ངོས་འཛིན་ཚུལ་ཡོད་པའི་ཕྱིར་ཏེ། 

- 71 -

འབྲས་སྤུངས་སྒོ་མང་གློག་རྡུལ་གཙུག་ལག་དེབ་ཨང་།༼  ༦༡  ༽ཀུན་མཁྱེན་བསྡུས་གྲྭ་ཕྱོགས་བསྒྲིགས།

དེའི་རྟགས་ངོས་འཛིན་ཚུལ་ཡོད་པ་གང་ཞིག །དེའི་གསལ་བ་ཡང་ངོས་
འཛིན་ཚུལ་ཡོད་པའི་ཕྱིར། དང་པོ་གྲུབ་སྟེ། བུམ་པ་དེ་དེ་ཡིན་པའི་ཕྱིར་
ཏེ། བུམ་པ་དེ་ཐལ་འགྱུར་གྱི་རྟགས་སུ་བཀོད་པ་ཡིན་པའི་ཕྱིར་ཏེ། བུམ་
པ་དེ་ཐལ་འགྱུར་གྱི་རྟགས་གཏན་ཚིག་ཡིན་པའི་ཕྱིར། མ་གྲུབ་ན། བུམ་
པ་ཆོས་ཅན། ཐལ་འགྱུར་གྱི་རྟགས་གཏན་ཚིག་ཡིན་པར་ཐལ། བདག་
མེད་ཡིན་པའི་ཕྱིར། གོང་གི་རྟགས་གཉིས་པ་མ་གྲུབ་ན། ཐལ་འགྱུར་གྱི་
གསལ་བ་ངོས་འཛིན་ཚུལ་ཡོད་པར་ཐལ། མི་རྟག་པ་དེ་ཡང་ཐལ་འགྱུར་
གྱི་གསལ་བ་བྱས་ཆོག་པའི་ཕྱིར་ཏེ། དེ་དེའི་གསལ་བར་བཀོད་པའི་ཕྱིར་
ཏེ། དེ་དེའི་སྒྲུབ་བྱའི་ཆོས་ཡིན་པའི་ཕྱིར་ཏེ། དེ་དེའི་སྒྲུབ་བྱའི་ཆོས་སུ་
བཟུང་བ་ཡིན་པའི་ཕྱིར། ཁྱབ་སྟེ། དེའི་སྒྲུབ་བྱའི་ཆོས་སུ་བཟུང་བ། དེའི་
སྒྲུབ་བྱའི་ཆོས་ཀྱི་མཚན་ཉིད་ཡིན་པའི་ཕྱིར། གོང་དུ་མ་གྲུབ་ན། མི་རྟག་
པ་ཐལ་འགྱུར་གྱི་སྒྲུབ་བྱའི་ཆོས་སུ་བཟུང་བར་ཐལ། མི་རྟག་པ་དེ་སྒྲུབ་
བྱའི་ཆོས་སུ་བཟུང་བའི་ཐལ་འགྱུར་ཡོད་པའི་ཕྱིར། 
གཞན་ཡང༌། ཐལ་འགྱུར་གྱི་རྟགས་གསལ་ངོས་འཛིན་ཚུལ་ཡོད་
པར་ཐལ། བདག་མེད་ཡིན་ན། ཐལ་འགྱུར་གྱི་རྟགས་གསལ་གཉིས་ཀ་
ཡིན་དགོས་པའི་ཕྱིར། དེར་ཐལ། དེ་ཡིན་ན། དེའི་རྟགས་ཡིན་པས་ཁྱབ་
པ་གང་ཞིག །གསལ་བ་ཡང་ཡིན་པས་ཁྱབ་པའི་ཕྱིར། དང་པོ་གྲུབ་སྟེ། 
བདག་མེད་ཡིན་ན། ཁྱོད་ཐལ་འགྱུར་གྱི་རྟགས་སུ་བཀོད་པ་ཡོད་པས་
ཁྱབ་པའི་ཕྱིར། མ་གྲུབ་ན། དེ་དང་དེ་ཆོས་ཅན། བདག་མེད་ཡིན་ན། ཁྱོད་
ཐལ་འགྱུར་གྱི་རྟགས་སུ་བཀོད་པ་ཡོད་པས་ཁྱབ་པར་ཐལ། ཁྱོད་བདག་
མེད་ཡིན་པའི་ཕྱིར། གོང་གི་རྟགས་གཉིས་པ་མ་གྲུབ་ན། བདག་མེད་

- 72 -

འབྲས་སྤུངས་སྒོ་མང་གློག་རྡུལ་གཙུག་ལག་དེབ་ཨང་།༼  ༦༡  ༽བསྡུས་གྲྭའི་རྣམ་བཞག

ཡིན་ན། ཐལ་འགྱུར་གྱི་གསལ་བ་ཡིན་དགོས་པར་ཐལ། དེ་ཡིན་ན་ཁྱོད་
ཐལ་འགྱུར་གྱི་གསལ་བར་བཀོད་པ་ཡོད་པས་ཁྱབ་པའི་ཕྱིར། མ་གྲུབ་
ན། དེ་དང་དེ་ཆོས་ཅན། བདག་མེད་ཡིན་ན་ཁྱོད་ཐལ་འགྱུར་གྱི་གསལ་
བར་བཀོད་པ་ཡོད་པས་ཁྱབ་པར་ཐལ། ཁྱོད་བདག་མེད་ཡིན་པའི་ཕྱིར། 
བྱས་པ་ལ་ཁོ་ན་རེ། ཐལ་འགྱུར་ཆོས་ཅན། ཁྱོད་རྟགས་གསལ་ཐ་དད་ཀྱི་
ཐལ་འགྱུར་ཡིན་པར་ཐལ། མཚན་ཉིད་གྱིས་རྟགས་དང༌། བདག་མེད་
ཀྱིས་གསལ་བ་བྱས་པའི་ཐལ་འགྱུར་ཡིན་པའི་ཕྱིར། དེར་ཐལ། བདག་
མེད་ཁྱོད་ཀྱི་གསལ་བ་དང༌། མཚན་ཉིད་ཁྱོད་ཀྱི་རྟགས་ཡིན། ཁྱོད་ཐལ་
འགྱུར་ཡིན་པའི་ཕྱིར་ཟེར་ན་མ་ཁྱབ། འོ་ན་ཁྱོད་རང་ལ། རྟོག་པ་ཆོས་
ཅན། བདག་མེད་འཛིན་པའི་རྟོག་པ་དང༌། བུམ་འཛིན་རྟོག་པ་གཉིས་ཀ་
ཡིན་པར་ཐལ། བདག་མེད་དེ་ཁྱོད་ཀྱི་ཞེན་ཡུལ་ཡིན་པ་གང་ཞིག །བུམ་
པ་དེ་ཡང་ཁྱོད་ཀྱི་ཞེན་ཡུལ་ཡིན། ཁྱོད་རྟོག་པ་ཡིན་པའི་ཕྱིར། འདོད་ན། 
འཛིན་སྟངས་ཐ་དད་པའི་རྟོག་པ་ཡིན་པར་ཐལ། འདོད་པའི་ཕྱིར། འདོད་
ན། རྟོག་པ་ལ་འཛིན་སྟངས་འགལ་བ་ཅན་ཡོད་པར་ཐལ། བུམ་འཛིན་
རྟོག་པ་དང༌། བདག་མེད་རྟོག་པ་གཉིས་མི་འགལ་བ་དེའི་ཕྱིར། འདོད་
མི་ནུས་ཏེ། རྟོག་པ་ཡིན་ན། འཛིན་སྟངས་གཅིག་ཁོ་ན་ཅན་ཡིན་དགོས་
པའི་ཕྱིར། 
ཡང་ཁོ་ན་རེ། ཐལ་འགྱུར་ཆོས་ཅན། རྩོད་གཞི་དང་ལྡན་པའི་
ཐལ་འགྱུར་ཡིན་པར་ཐལ། ཐལ་འགྱུར་གང་ཞིག །ཁྱོད་ཀྱི་རྩོད་གཞི་ངོས་
འཛིན་ཚུལ་ཡོད་པའི་ཕྱིར་ན་མ་ཁྱབ། འདོད་མི་ནུས་ཏེ། རྩོད་གཞི་དང་
མི་ལྡན་པའི་ཐལ་འགྱུར་ཁྱོད་ཡིན་པའི་ཕྱིར། འོ་ན། ཁོ་རང་ལ། རྟོག་པ་

- 73 -

འབྲས་སྤུངས་སྒོ་མང་གློག་རྡུལ་གཙུག་ལག་དེབ་ཨང་།༼  ༦༡  ༽ཀུན་མཁྱེན་བསྡུས་གྲྭ་ཕྱོགས་བསྒྲིགས།

ཆོས་ཅན། དགག་རྟོག་ཡིན་པར་ཐལ། རྟོག་པ་གང་ཞིག །དགག་པ་ཁྱོད་
ཀྱི་ཞེལ་ཡུལ་ཡིན་པའི་ཕྱིར། འཁོར་གསུམ། འདོད་མི་ནུས་ཏེ། སྒྲུབ་རྟོག་
ཁྱོད་ཡིན་པའི་ཕྱིར། བྱས་པ་ལ་ཁོ་ན་རེ། ཐལ་འགྱུར་ཆོས་ཅན། རྩོད་གཞི་
དང་མི་ལྡན་པའི་ཐལ་འགྱུར་ཁྱོད་མ་ཡིན་པར་ཐལ། ཁྱོད་ཐལ་འགྱུར་གང་
ཞིག །ཁྱོད་ཀྱི་རྟགས་གསལ་རྩོད་གཞི་གསུམ་ཀ་ཡོད་པའི་ཕྱིར་ན་མ་ཁྱབ། 
ཡང་ཁོ་ན་རེ། དེ་ཆོས་ཅན། ཁྱོད་རྩོད་གཞི་དང་ལྡན་པའི་ཐལ་འགྱུར་ཡིན་
པར་ཐལ། ཐལ་འགྱུར་གང་ཞིག །ཁྱོད་ཀྱི་རྟགས་གསལ་རྩོད་གཞི་རྣམས་
ཡོད་པའི་ཕྱིར་ན་ཡང་མ་ཁྱབ། འོ་ན་ཁོ་རང་ལ། རྟོག་པ་ཆོས་ཅན། བུམ་
འཛིན་རྟོག་པ་ཡིན་པར་ཐལ། ཁྱོད་རྟོག་པ་གང་ཞིག །བུམ་པ་ཁྱོད་ཀྱི་ཞེན་
ཡུལ་ཡིན་པའི་ཕྱིར། འདོད་ན། དེ་ཆོས་ཅན། ཀ་བ་འཛིན་པའི་རྟོག་པ་
ཡང་ཡིན་པར་ཐལ། རྟོག་པ་གང་ཞིག །ཀ་བ་ཁྱོད་ཀྱི་ཞེན་ཡུལ་ཡིན་པའི་
ཕྱིར། རྟགས་གཉིས་ཀ་གྲུབ་སྟེ། གཞི་གྲུབ་ན། རྟོག་པའི་ཞེན་ཡུལ་ཡིན་
པས་ཁྱབ་པའི་ཕྱིར། འདོད་ན། དེ་ཆོས་ཅན། ཁྱོད་འཛིན་སྟངས་ཐ་དད་པ་
ཅན་གྱི་རྟོག་པ་ཡིན་པར་ཐལ། ཀ་བའོ་སྙམ་པའི་རྟོག་པ་དང༌། བུམ་པའོ་
སྙམ་པའི་རྟོག་པ་གཉིས་ཀ་ཡིན་པའི་ཕྱིར། འདོད་མི་ནུས་ཏེ། རྟོག་པ་ཡིན་
པའི་ཕྱིར། 
ཁ་ཅིག ། ཐལ་འགྱུར་ཆོས་ཅན། སྒྲུབ་བྱེད་འཕེན་པའི་ཐལ་
འགྱུར་ཡང་དག་ཡིན་པར་ཐལ། ཐལ་འགྱུར་གང་ཞིག །སྒྲ་དེ་ཁྱོད་ཀྱི་རྩོད་
གཞི། མ་བྱས་པ་ཁྱོད་ཀྱི་གསལ་བ། རྟོག་པ་ཁྱོད་ཀྱི་རྟགས་ཡིན་པའི་ཕྱིར་
ན་མ་ཁྱབ་སྟེ། དེ་དེ་གསུམ་ཀ་དང་ལྡན་པའི་ཐལ་འགྱུར་མ་ཡིན་པའི་ཕྱིར། 
འོ་ན་ཁོ་རང་ལ། རྟོག་པ་ཆོས་ཅན། བདག་མེད་རྟོག་པ་དང༌། བུམ་འཛིན་

- 74 -

འབྲས་སྤུངས་སྒོ་མང་གློག་རྡུལ་གཙུག་ལག་དེབ་ཨང་།༼  ༦༡  ༽བསྡུས་གྲྭའི་རྣམ་བཞག

རྟོག་པ་གཉིས་ཀ་ཡིན་པར་ཐལ། རྟོག་པ་གང་ཞིག །བདག་མེད་དེ་ཁྱོད་
ཀྱི་ཞེན་ཡུལ་ཡིན། བུམ་པ་དེ་ཡང་དེ་ཡིན་པའི་ཕྱིར། དང་པོ་མ་གྲུབ་ན། 
བདག་མེད་ཆོས་ཅན། རྟོག་པའི་ཞེན་ཡུལ་ཡིན་པར་ཐལ། ཁྱོད་ཞེན་ཡུལ་
དུ་བྱེད་པའི་རྟོག་པ་ཡོད་པའི་ཕྱིར། གཉིས་པ་མ་གྲུབ་ན། བུམ་པ་ཆོས་
ཅན། རྟོག་པའི་ཞེན་ཡུལ་ཡིན་པར་ཐལ། ཁྱོད་ཞེན་ཡུལ་དུ་བྱེད་པའི་རྟོག་
པ་ཡོད་པའི་ཕྱིར། མ་གྲུབ་ན། དེ་ཆོས་ཅན། དེར་ཐལ། ཁྱོད་འཛིན་རྟོག་པ་
ཡོད་པའི་ཕྱིར་ཏེ། བདག་མེད་ཡིན་པའི་ཕྱིར། རྩ་བར་འདོད་ན། སྒྲུབ་རྟོག་
དང༌། དགག་རྟོག་གཉིས་ཀྱི་གཞི་མཐུན་ཡོད་པར་ཐལ། རྟོག་པ་དེ་རང་
ཡུལ་གང་ཟག་གི་བདག་མེད་རྟོགས་པའི་རྟོག་པ་དང༌། བུམ་པ་རྟོགས་
པའི་རྟོག་པ་གཉིས་ཀ་ཡིན་པའི་ཕྱིར། འདོད་ན། སྒྲུབ་པ་དང་དགག་པ་
གཉིས་ཀྱི་གཞི་མཐུན་ཡོད་པར་ཐལ། སྒྲུབ་རྟོག་དང་དགག་རྟོག་གཉིས་ཀྱི་
གཞི་མཐུན་ཡོད་པའི་ཕྱིར། འདོད་མི་ནུས། 
ཁ་ཅིག ། ཐལ་འགྱུར་ཡང་དག་ཡིན་ན། སྒྲུབ་བྱེད་འཕེན་པའི་
ཐལ་འགྱུར་ཡང་དག་ཡིན་པས་ཁྱབ་ཟེར་ན། རྣམ་མཁྱེན་ཆོས་ཅན། རྣལ་
འབྱོར་མངོན་སུམ་ཡིན་པར་ཐལ། གང་ཟག་གི་བདག་མེད་ཕྲ་རགས་གང་
རུང་མངོན་སུམ་དུ་རྟོགས་པའི་ཞི་ལྷག་ཟུང་འབྲེལ་གྱི་རྣལ་འབྱོར་མངོན་
སུམ་ཡིན་པའི་ཕྱིར་ཞེས་པའི་ཐལ་འགྱུར་ཆོས་ཅན། དེར་ཐལ། དེའི་ཕྱིར། 
ཁྱབ་པ་ཁས། འདོད་ན། དེ་ཆོས་ཅན། ཁྱོད་ཀྱི་གསལ་བ་ཚད་མས་བསལ་
བར་ཐལ། ཁྱོད་སྒྲུབ་བྱེད་འཕེན་པའི་ཐལ་འགྱུར་ཡང་དག་ཡིན་པའི་ཕྱིར། 
འདོད་མི་ནུས་ཏེ། ཁྱོད་ཀྱི་གསལ་བ་ཚད་མས་གྲུབ་པའི་ཕྱིར། དེར་ཐལ། 
རྣམ་མཁྱེན་རྣལ་འབྱོར་མངོན་སུམ་ཡིན་པ་ཚད་མས་གྲུབ་པའི་ཕྱིར། ཁ་

- 75 -

འབྲས་སྤུངས་སྒོ་མང་གློག་རྡུལ་གཙུག་ལག་དེབ་ཨང་།༼  ༦༡  ༽ཀུན་མཁྱེན་བསྡུས་གྲྭ་ཕྱོགས་བསྒྲིགས།

ཅིག ། ཐལ་འགྱུར་ཐལ་འགྱུར་མ་ཡིན་ཟེར་ན། འོ་ན། སྒྲུབ་ངག་སྒྲུབ་ངག་
མ་ཡིན་པར་ཐལ། འདོད་པའི་ཕྱིར། འདོད་ན། རྟགས་སྦྱོར་རྟགས་སྦྱོར་
མ་ཡིན་པར་ཐལ། འདོད་པའི་ཕྱིར། འདོད་ན། རྟགས་སྦྱོར་གྱི་རྟགས་སུ་
བཀོད་པ་རྟགས་སྦྱོར་གྱི་རྟགས་སུ་བཀོད་པ་མ་ཡིན་པར་ཐལ། འདོད་པའི་
ཕྱིར། འདོད་ན། རྟགས་སྦྱོར་གྱི་རྟགས་སུ་བཀོད་པ་རྟགས་སྦྱོར་གྱི་རྟགས་
གྱི་མཚན་ཉིད་མ་ཡིན་པར་ཐལ། འདོད་པའི་ཕྱིར། 
གཞན་ཡང༌། ཁྱོད་རང་ལ། རྟགས་སྦྱོར་ཡིན་ན། རྟགས་གསལ་
རྩོད་གཞི་གསུམ་ཀ་དང་ལྡན་པའི་སྦྱོར་བ་ཡང་དག་ཡིན་དགོས་པར་
ཐལ། ཁྱོད་ཀྱི་རྟགས་སྦྱོར་རྟགས་སྦྱོར་མ་ཡིན་པའི་བློ་རྩེ་ཡོད་པའི་ཕྱིར། 
འདོད་ན། རྟགས་སྦྱོར་ལྟར་སྣང་མེད་པར་ཐལ། འདོད་པའི་ཕྱིར། འདོད་
ན། རྟགས་སྦྱོར་ལ་ཡང་དག་ལྟར་སྣང་གཉིས་སུ་དབྱེ་མི་རིགས་པར་ཐལ། 
འདོད་པའི་ཕྱིར། འདོད་མི་ནུས་ཏེ། རྟགས་སྦྱོར་ལ་སྦྱོར་བ་འགོད་ཚུལ་གྱི་
སྒོ་ནས་ཡང་དག་ལྟར་སྣང་གཉིས་ཡོད་པའི་ཕྱིར། གཞན་ཡང༌། རྟགས་
སྦྱོར་ཡིན་ན། རྟགས་གསལ་རྩོད་གཞི་གསུམ་ཀ་དང་ལྡན་པའི་སྦྱོར་བ་
ཡང་དག་ཡིན་པས་མ་ཁྱབ་པར་ཐལ། དེ་ལ་མཚན་ཉིད་ཙམ་བཀོད་པའི་
རྟགས་སྦྱོར་དང༌། དམ་བཅའ་ཙམ་བཀོད་པའི་དེ་གཉིས་ཡོད་པའི་ཕྱིར། 
དེར་ཐལ། དང་པོ་ཡོད་པ་གང་ཞིག །ཕྱི་མ་ཡོད་པའི་ཕྱིར། དང་པོ་གྲུབ་སྟེ། 
མཚན་ཉིད་ཙམ་བཀོད་ལ་དམ་བཅའ་མ་བཀོད་པའི་རྟགས་སྦྱོར་དེ་དང་
པོ་ཡིན་པའི་ཕྱིར། ཕྱི་མ་གྲུབ་སྟེ། དམ་བཅའ་ཙམ་བཀོད་ལ་མཚན་ཉིད་མ་
བཀོད་པའི་རྟགས་སྦྱོར་དེ་ཕྱི་མ་ཡིན་པའི་ཕྱིར་ཏེ། དེ་ལྟ་བུའི་རྟགས་སྦྱོར་
ཡོད་པའི་ཕྱིར་ཏེ། བདག་མེད་ཡིན་པའི་ཕྱིར། ཡང་ཁོ་ན་རེ། ཐལ་འགྱུར་

- 76 -

འབྲས་སྤུངས་སྒོ་མང་གློག་རྡུལ་གཙུག་ལག་དེབ་ཨང་།༼  ༦༡  ༽བསྡུས་གྲྭའི་རྣམ་བཞག

ཆོས་ཅན། རང་གི་ཐལ་བ་བཀོད་པའི་ཐལ་འགྱུར་ཡིན་པར་ཐལ། ཐལ་
འགྱུར་ཡིན་པའི་ཕྱིར་ན་མ་ཁྱབ། འོ་ན། རྟགས་ཙམ་བཀོད་ལ་ཐལ་བ་མ་
བཀོད་པའི་ཐལ་འགྱུར་ཆོས་ཅན། དེར་ཐལ། དེའི་ཕྱིར། འདོད་མི་ནུས། 
གཞན་ཡང༌། ཁྱོད་རང་ལ། རྟགས་སྦྱོར་ཡིན་ན། རང་གི་རྟགས་གཏན་
ཚིགས་བཀོད་པའི་རྟགས་སྦྱོར་ཡིན་དགོས་པར་ཐལ། དེ་ཡིན་ན། རང་
གི་ཐལ་བ་བཀོད་པའི་ཐལ་འགྱུར་ཡིན་པས་ཁྱབ་པ་དེའི་ཕྱིར། འདོད་ན། 
དམ་བཅའ་ཙམ་བཞག་ལ་རྟགས་མ་བཀོད་པའི་རྟགས་སྦྱོར་ལྟར་སྣང་དེ་
ཉིད་ཆོས་ཅན། དེར་ཐལ། དེའི་ཕྱིར་ཏེ། དེ་ཡོད་པའི་ཕྱིར། དེར་ཐལ། ཁྱོད་
རྟགས་མ་བཀོད་པའི་རྒྱུ་མཚན་གྱིས་རྟགས་སྦྱོར་ལྟར་སྣང་དུ་སོང་བའི་
ཕྱིར་ཏེ། དེ་འདྲའི་ཐལ་འགྱུར་ཀྱང་ཡོད་པའི་ཕྱིར་ཏེ། བདག་མེད་ཡིན་
པའི་ཕྱིར། རྩ་བར་འདོད་མི་ནུས་ཏེ། ཆོས་ཅན་དེ་ཡིན་པའི་ཕྱིར། 
ཁ་ཅིག །  ཁྱོད་རང་གི་མཚན་ཉིད་ཀྱིས་གྲུབ་ན། ཁྱོད་ཀྱི་གཞན་
སེལ་ཡིན་ན། དོན་རང་མཚན་གྱི་གཞན་སེལ་ཡིན་པས་ཁྱབ་ཟེར་ན། བློ་
ཆོས་ཅན། དེར་ཐལ། དེའི་ཕྱིར། འདོད་ན། བུམ་འཛིན་རྟོག་པ་ལ་བུམ་
པ་མ་ཡིན་པ་ལས་ལོག་པར་སྣང་བ་ཆོས་ཅན། དེར་ཐལ། དེའི་ཕྱིར་ཏེ། 
བུམ་པའི་བློའི་གཞན་སེལ་ཡིན་པའི་ཕྱིར། མ་གྲུབ་ན། བུམ་པ་ཆོས་ཅན། 
ཁྱོད་འཛིན་རྟོག་པ་ལ་ཁྱོད་མ་ཡིན་པ་ལས་ལོག་པར་སྣང་བ་ཁྱོད་ཀྱི་བློའི་
གཞན་སེལ་ཡིན་པར་ཐལ། ཁྱོད་འཛིན་རྟོག་པ་ལ་ཁྱོད་མ་ཡིན་པ་ལས་
ལོག་པར་སྣང་བ་ཡོད་པའི་ཕྱིར་ཏེ། བདག་མེད་ཡིན་པའི་ཕྱིར། གོང་དུ་
འདོད་ན། བུམ་འཛིན་རྟོག་པ་ལ་བུམ་པ་མ་ཡིན་པ་ལས་ལོག་པར་སྣང་
བ་ཆོས་ཅན། རང་གི་མཚན་ཉིད་ཀྱིས་གྲུབ་པར་ཐལ། དོན་རང་མཚན་

- 77 -

འབྲས་སྤུངས་སྒོ་མང་གློག་རྡུལ་གཙུག་ལག་དེབ་ཨང་།༼  ༦༡  ༽ཀུན་མཁྱེན་བསྡུས་གྲྭ་ཕྱོགས་བསྒྲིགས།

གྱི་གཞན་སེལ་ཡིན་པའི་ཕྱིར། འདོད་མི་ནུས་ཏེ། ཁྱོད་རང་གི་མཚན་
ཉིད་ཀྱིས་མ་གྲུབ་པའི་ཕྱིར་ཏེ། སྤྱི་མཚན་ཡིན་པའི་ཕྱིར་ཏེ། རྟོག་པས་སྒྲོ་
བཏགས་ཡིན་པའི་ཕྱིར་ཏེ། བློའི་གཞན་སེལ་ཡིན་པའི་ཕྱིར། ཡང་ཁ་ཅིག ། 
རང་མཚན་ཡིན་ན། ཁྱོད་ཀྱི་གཞན་སེལ་གསུམ་པོ་གང་རུང་ཡིན་ན། དོན་
རང་མཚན་གྱི་གཞན་སེལ་ཡིན་པས་ཁྱབ་ཟེར་ན། བུམ་པ་ཆོས་ཅན། དེར་
ཐལ། དེའི་ཕྱིར་ཏེ། རང་གི་མཚན་ཉིད་ཀྱིས་གྲུབ་པའི་ཕྱིར། འདོད་ན། བུམ་
པ་དང་བུམ་པ་མ་ཡིན་པའི་གཞི་མཐུན་པ་མེད་པ་ཆོས་ཅན། དོན་རང་
མཚན་གྱི་གཞན་སེལ་ཡིན་པར་ཐལ། བུམ་པའི་གཞན་སེལ་གསུམ་པོ་
གང་རུང་ཡིན་པའི་ཕྱིར་ཏེ། དེའི་དོན་རང་མཚན་གྱི་གཞན་སེལ། དེའི་
མེད་དགག་གི་གཞན་སེལ། དེའི་བློའི་གཞན་སེལ་གསུམ་པོ་གང་རུང་
ཡིན་པའི་ཕྱིར་ཏེ། དེའི་མེད་དགག་གི་གཞན་སེལ་ཡིན་པའི་ཕྱིར། མ་
གྲུབ་ན། བུམ་པ་ཆོས་ཅན། ཁྱོད་དང་ཁྱོད་མ་ཡིན་པའི་གཞི་མཐུན་པ་མེད་
པ། ཁྱོད་ཀྱི་མེད་དགག་གི་གཞན་སེལ་ཡིན་པར་ཐལ། ཁྱོད་གཞི་གྲུབ་པའི་
ཕྱིར། རྩ་བར་འདོད་ན། བུམ་པ་དང་བུམ་པ་མ་ཡིན་པའི་གཞི་མཐུན་པ་
མེད་པ་ཆོས་ཅན། རང་མཚན་གྱི་གཞན་སེལ་ཡིན་པར་ཐལ། དོན་རང་
མཚན་གྱི་གཞན་སེལ་ཡིན་པའི་ཕྱིར། འདོད་ན། དེ་ཆོས་ཅན། མ་ཡིན་
དགག་ཡིན་པར་ཐལ། རང་མཚན་གྱི་གཞན་སེལ་ཡིན་པའི་ཕྱིར། འདོད་
མི་ནུས་ཏེ། མེད་དགག་ཡིན་པའི་ཕྱིར། 
གཞན་ཡང༌། བུམ་པའི་སྟེང་གི་གང་ཟག་གི་བདག་མེད་ཆོས་
ཅན། དོན་རང་མཚན་གྱི་གཞན་སེལ་ཡིན་པར་ཐལ། བུམ་པའི་གཞན་
སེལ་གསུམ་པོ་གང་རུང་ཡིན་པའི་ཕྱིར། དེར་ཐལ། དེའི་དོན་རང་མཚན་

- 78 -

འབྲས་སྤུངས་སྒོ་མང་གློག་རྡུལ་གཙུག་ལག་དེབ་ཨང་།༼  ༦༡  ༽བསྡུས་གྲྭའི་རྣམ་བཞག

གྱི་གཞན་སེལ། དེའི་བློའི་གཞན་སེལ། དེའི་མེད་དགག་གི་གཞན་སེལ་
གསུམ་པོ་གང་རུང་ཡིན་པའི་ཕྱིར་ཏེ། བུམ་པའི་མེད་དགག་གི་གཞན་
སེལ་ཡིན་པའི་ཕྱིར་ཏེ། བུམ་པའི་སྟེང་གི་མེད་དགག་ཡིན་པའི་ཕྱིར། གོང་
དུ་འདོད་ན། དེ་ཆོས་ཅན། གཞན་སེལ་དང་དངོས་པོ་གཉིས་ཀ་ཡིན་པར་
ཐལ། དོན་རང་མཚན་གྱི་གཞན་སེལ་ཡིན་པའི་ཕྱིར། ཁྱབ་སྟེ། དོན་རང་
མཚན་གྱི་གཞན་སེལ། རང་མཚན་དུ་གྱུར་པའི་གཞན་སེལ། དངོས་པོར་
གྱུར་པའི་གཞན་སེལ། དངོས་པོར་གྱུར་པའི་མ་ཡིན་དགག་རྣམས་དོན་
གཅིག་ཡིན་པའི་ཕྱིར། བྱས་པ་ལ་ཁོ་ན་རེ། བུམ་འཛིན་རྟོག་པ་ལ་བུམ་པ་
མ་ཡིན་པ་ལས་ལོག་པར་སྣང་བ་ཆོས་ཅན། བློ་ཡིན་པར་ཐལ། བློའི་གཞན་
སེལ་ཡིན་པའི་ཕྱིར་ན་མ་ཁྱབ། བྱས་པ་ལ་ཁོ་ན་རེ། དེ་ལ་ཁྱབ་པ་ཡོད་པར་
ཐལ། དོན་རང་མཚན་གྱི་གཞན་སེལ་ཡིན་ན། རང་མཚན་ཡིན་པས་ཁྱབ་
པའི་ཕྱིར་ན་འགལ་ཁྱབ་ལ་འབུད། 
ཁ་ཅིག ། བློའི་གཞན་སེལ་གསུམ་པོ་གང་རུང་ཡིན་ན། བློའི་
གཞན་སེལ་ཡིན་པས་ཁྱབ་ཟེར་ན། བློ་མ་ཡིན་པ་ལས་ལོག་པ་ཆོས་ཅན། 
དེར་ཐལ། དེའི་ཕྱིར་ཏེ། དེའི་བློའི་གཞན་སེལ། དེའི་དོན་རང་མཚན་གྱི་
གཞན་སེལ། དེའི་མེད་དགག་གི་གཞན་སེལ་གསུམ་པོ་གང་རུང་ཡིན་
པའི་ཕྱིར་ཏེ། དེའི་དོན་རང་མཚན་གྱི་གཞན་སེལ་ཡིན་པའི་ཕྱིར། མ་གྲུབ་
ན། བློ་ཆོས་ཅན། ཁྱོད་མ་ཡིན་པ་ལས་ལོག་པ། ཁྱོད་ཀྱི་དོན་རང་མཚན་
གྱི་གཞན་སེལ་ཡིན་པར་ཐལ། ཁྱོད་ཡིན་པ་སྲིད་པའི་དངོས་པོ་ཡིན་པའི་
ཕྱིར། རྩ་བར་འདོད་ན། བློ་མ་ཡིན་པ་ལས་ལོག་པ་ཆོས་ཅན། བློའི་གཞན་
སེལ་མ་ཡིན་པར་ཐལ། དོན་རང་མཚན་གྱི་གཞན་སེལ་ཡིན་པའི་ཕྱིར། 

- 79 -

འབྲས་སྤུངས་སྒོ་མང་གློག་རྡུལ་གཙུག་ལག་དེབ་ཨང་།༼  ༦༡  ༽ཀུན་མཁྱེན་བསྡུས་གྲྭ་ཕྱོགས་བསྒྲིགས།

མ་གྲུབ་ན། བློ་ཆོས་ཅན། ཁྱོད་མ་ཡིན་པ་ལས་ལོག་པ། དོན་རང་མཚན་
གྱི་གཞན་སེལ་ཡིན་པར་ཐལ། ཁྱོད་ཡིན་པར་གྱུར་པ་ཡོད་པའི་དངོས་པོ་
ཡིན་པའི་ཕྱིར། ཁ་ཅིག ། ཁྱོད་བློའི་གཞན་སེལ་གསུམ་པོ་གང་རུང་གང་
ཞིག །རྟོག་པས་སྒྲོ་བཏགས་པ་དེ་བློའི་གཞན་སེལ་གྱི་མཚན་ཉིད་ཟེར་ན། 
བློ་དང་བློ་མ་ཡིན་པའི་གཞི་མཐུན་པ་མེད་པ་ཆོས་ཅན། མཚོན་བྱ་དེར་
ཐལ། མཚན་ཉིད་དེའི་ཕྱིར་ཏེ། ཆོས་ཅན་དེ་དང་གཅིག་ཡིན་པའི་ཕྱིར། 
འདོད་ན། དེ་ཆོས་ཅན། མ་ཡིན་དགག་ཡིན་པར་ཐལ། བློའི་གཞན་སེལ་
ཡིན་པའི་ཕྱིར། འདོད་མི་ནུས་ཏེ། བློའི་མེད་དགག་གི་གཞན་སེལ་ཡིན་
པའི་ཕྱིར། 
ཁ་ཅིག ། མེད་དགག་གི་གཞན་སེལ་གསུམ་པོ་གང་རུང་ཡིན་
ན། མེད་དགག་གི་གཞན་སེལ་ཡིན་པས་ཁྱབ་ཟེར་ན། མེད་དགག་འཛིན་
པའི་རྟོག་པ་ལ་མེད་དགག་མ་ཡིན་པ་ལས་ལོག་པར་སྣང་བ་ཆོས་ཅན། 
དེར་ཐལ། དེའི་ཕྱིར་ཏེ། དེའི་རང་མཚན་གྱི་གཞན་སེལ། དེའི་བློའི་གཞན་
སེལ། དེའི་མེད་དགག་གི་གཞན་སེལ་གསུམ་པོ་གང་རུང་ཡིན་པའི་ཕྱིར་
ཏེ། དེའི་བློའི་གཞན་སེལ་ཡིན་པའི་ཕྱིར། མ་གྲུབ་ན། མེད་དགག་ཆོས་
ཅན། ཁྱོད་འཛིན་རྟོག་པ་ལ་ཁྱོད་མ་ཡིན་ལས་ལོག་པར་སྣང་བ། ཁྱོད་ཀྱི་
བློའི་གཞན་སེལ་ཡིན་པར་ཐལ། ཁྱོད་འཛིན་རྟོག་པ་ལ་ཁྱོད་མ་ཡིན་པ་
ལས་ལོག་པར་སྣང་བ་ཡོད་པའི་ཕྱིར་ཏེ། བདག་མེད་ཡིན་པའི་ཕྱིར། རྩ་
བར་འདོད་ན། མེད་དགག་འཛིན་པའི་རྟོག་པ་ལ་མེད་དགག་མ་ཡིན་པ་
ལས་ལོག་པར་སྣང་བ་ཆོས་ཅན། མེད་དགག་ཡིན་པར་ཐལ། མེད་དགག་
གི་གཞན་སེལ་ཡིན་པའི་ཕྱིར། ཁྱབ་སྟེ། མེད་དགག་གི་གཞན་སེལ། མེད་

- 80 -

འབྲས་སྤུངས་སྒོ་མང་གློག་རྡུལ་གཙུག་ལག་དེབ་ཨང་།༼  ༦༡  ༽བསྡུས་གྲྭའི་རྣམ་བཞག

དགག་ཏུ་གྱུར་པའི་གཞན་སེལ། མེད་དགག །མེད་དགག་ཡིན་པའི་
གཞན་སེལ་རྣམས་དོན་གཅིག་པའི་ཕྱིར། གོང་དུ་འདོད་ན། དེ་ཆོས་ཅན། 
མེད་དགག་མ་ཡིན་པར་ཐལ། མ་ཡིན་དགག་ཡིན་པའི་ཕྱིར། མ་གྲུབ་ན། 
མེད་དགག་ཆོས་ཅན། ཁྱོད་འཛིན་རྟོག་པ་ལ་ཁྱོད་མ་ཡིན་པ་ལས་ལོག་
པར་སྣང་བ་མ་ཡིན་དགག་ཡིན་པར་ཐལ། ཁྱོད་འཛིན་རྟོག་པ་ལ་ཁྱོད་མ་
ཡིན་པ་ལས་ལོག་པར་སྣང་བ་ཡོད་པའི་ཕྱིར་ཏེ། གང་ཟག་གི་བདག་མེད་
ཡིན་པའི་ཕྱིར། ཁ་ཅིག ། གཞི་གྲུབ་ན། ཁྱོད་ཀྱི་གཞན་སེལ་གསུམ་ཀ་ཡོད་
པས་ཁྱབ་ཟེར་ན། ཤེས་བྱ་ཆོས་ཅན། དེར་ཐལ། དེའི་ཕྱིར། འདོད་ན། ཤེས་
བྱ་ཆོས་ཅན། ཁྱོད་ཀྱི་དོན་རང་མཚན་གྱི་གཞན་སེལ་ཡོད་པར་ཐལ། ཁྱོད་
ཀྱི་གཞན་སེལ་གསུམ་ཀ་ཡོད་པའི་ཕྱིར། འདོད་མི་ནུས་ཏེ། འདུས་མ་བྱས་
ཀྱི་ཆོས་ཡིན་པའི་ཕྱིར། ཁྱབ་སྟེ། འདུས་མ་བྱས་ཀྱི་ཆོས་ཡིན་ན། ཁྱོད་ཀྱི་
མེད་དགག་གི་གཞན་སེལ་དང༌། བློའི་གཞན་སེལ་གཉིས་ཁོ་ན་ཡོད་པས་
ཁྱབ་པའི་ཕྱིར། དེར་ཐལ། དང་པོ་ཡོད་པས་ཁྱབ་པ་གང་ཞིག །ཕྱི་མ་ཡོད་
པས་ཁྱབ་པའི་ཕྱིར། དང་པོ་གྲུབ་སྟེ། གཞི་གྲུབ་ན། ཁྱོད་དང་ཁྱོད་མ་ཡིན་
པའི་གཞི་མཐུན་པ་མེད་པ། ཁྱོད་ཀྱི་མེད་དགག་གི་གཞན་སེལ་ཡིན་པས་
ཁྱབ་པའི་ཕྱིར། ཕྱི་མ་དེར་ཐལ། གཞི་གྲུབ་ན། ཁྱོད་འཛིན་རྟོག་པ་ལ་ཁྱོད་
མ་ཡིན་པ་ལས་ལོག་པར་སྣང་བ་ཁྱོད་ཀྱི་བློའི་གཞན་སེལ་ཡིན་པས་ཁྱབ་
པའི་ཕྱིར། ཡང་ཁོ་ན་རེ། མེད་དགག་ཆོས་ཅན། མེད་དགག་གི་གཞན་
སེལ་ཡིན་པར་ཐལ། མེད་དགག་ཡིན་པའི་ཕྱིར། འདོད་ན། དེ་ཆོས་ཅན། 
ཁྱོད་ཁྱོད་ཀྱི་གཞན་སེལ་མ་ཡིན་པར་ཐལ། ཁྱོད་བདག་མེད་ཡིན་པའི་
ཕྱིར་ན་མ་ཁྱབ། འོ་ན། རྣམ་མཁྱེན་ཆོས་ཅན། ཁྱོད་ཁྱོད་རྟོགས་པའི་བློ་མ་

- 81 -

འབྲས་སྤུངས་སྒོ་མང་གློག་རྡུལ་གཙུག་ལག་དེབ་ཨང་།༼  ༦༡  ༽ཀུན་མཁྱེན་བསྡུས་གྲྭ་ཕྱོགས་བསྒྲིགས།

ཡིན་པར་ཐལ། ཁྱོད་བདག་མེད་ཡིན་པའི་ཕྱིར། འདོད་མི་ནུས་ཏེ། ཆོས་
ཐམས་ཅད་རྟོགས་པའི་བློ་ཡིན་པའི་ཕྱིར། 
ཡང་ཁ་ཅིག ། རང་གི་དངོས་མིང་གི་མཐར་དགག་ཚིག་འབྱར་
བའི་ཆོས་དེ་དགག་པའི་མཚན་ཉིད། དེ་མ་འབྱར་བའི་ཆོས་དེ་སྒྲུབ་པའི་
མཚན་ཉིད་ཟེར་ན། ཆོས་ཉིད་ཆོས་ཅན། སྒྲུབ་པ་ཡིན་པར་ཐལ། མཚན་
ཉིད་དེའི་ཕྱིར་ཏེ། ཆོས་ཉིད་ཅེས་པ་དེ་ཁྱོད་ཀྱི་དངོས་མིང་གང་ཞིག །དེ་
ལ་དགག་ཚིག་མ་འབྱར་བའི་ཕྱིར། རྟགས་རེ་རེ་ནས་གྲུབ་སྟེ། བདག་མེད་
ཡིན་པའི་ཕྱིར། གོང་དུ་འདོད་ན། ཆོས་ཉིད་ཆོས་ཅན། རང་གི་དགག་བྱ་
བཅད་པ་ལ་མ་ལྟོས་པར་གཞལ་དུ་ཡོད་པར་ཐལ། སྒྲུབ་པ་ཡིན་པའི་ཕྱིར། 
ཁྱབ་སྟེ། སྒྲུབ་པ་ལ་རང་གི་དགག་བྱ་བཅད་པ་ལ་མ་ལྟོས་པར་བསྒྲུབ་པ་
ཞིག་དགོས་པའི་ཕྱིར་ཏེ། སྒྲུབ་པ་ཞེས་པའི་དོན་ཡོད་པའི་ཕྱིར་ཏེ། བདག་
མེད་ཡིན་པའི་ཕྱིར། འདོད་ན། ཆོས་ཉིད་ཆོས་ཅན། རང་གི་དགག་བྱ་
བཅད་པ་ལ་མ་ལྟོས་པར་གཞལ་དུ་ཡོད་པ་མ་ཡིན་པར་ཐལ། ཁྱོད་རང་
གི་དགག་བྱ་བཅད་པའི་ཚུལ་གྱིས་རྟོགས་བྱ་ཡིན་པའི་ཕྱིར། དེར་ཐལ། 
མེད་དགག་ཡིན་པའི་ཕྱིར་ཏེ། ཆོས་ཉིད་ཡིན་པའི་ཕྱིར། ཡང་ཁ་ཅིག ། 
རང་གི་དངོས་མིང་གི་མཐར་མེད་ཚིག་འབྱར་བའི་ཆོས་མེད་དགག་གིས་
མཚན་ཉིད། རང་གི་དངོས་མིང་གི་མཐར་མ་ཡིན་ཞེས་པའི་ཚིག་འབྱར་
བའི་ཆོས་དེ། མ་ཡིན་དགག་གི་མཚན་ཉིད་ཟེར་ན། དམ་བཅའ་དང་པོ་
ལ། སངས་རྒྱས་ཚེ་དཔག་མེད་ཆོས་ཅན། མེད་དགག་ཡིན་པར་ཐལ། རང་
གི་དངོས་མིང་གི་མཐར་མེད་ཚིག་འབྱར་བའི་ཆོས་ཡིན་པའི་ཕྱིར། དེར་
ཐལ། རང་གི་དངོས་མིང་གི་མཐར་མེད་ཚིག་འབྱར་བ་གང་ཞིག །ཆོས་

- 82 -

འབྲས་སྤུངས་སྒོ་མང་གློག་རྡུལ་གཙུག་ལག་དེབ་ཨང་།༼  ༦༡  ༽བསྡུས་གྲྭའི་རྣམ་བཞག

ཡིན་པའི་ཕྱིར། དང་པོ་མ་གྲུབ་ན། དེ་ཆོས་ཅན། རང་གི་དངོས་མིང་གི་
མཐར་མེད་ཚིག་འབྱར་བར་ཐལ། སངས་རྒྱས་ཚེ་དཔག་མེད་ཅེས་པའི་
སྒྲ་དེ། ཁྱོད་ཀྱི་དངོས་མིང་གང་ཞིག །དེ་ལ་མེད་ཚིག་འབྱར་བའི་ཕྱིར། 
དང་པོ་མ་གྲུབ་ན། དེ་ཆོས་ཅན། ཁྱོད་ཅེས་པའི་སྒྲ་ཁྱོད་ཀྱི་དངོས་མིང་
ཡིན་པར་ཐལ། ཁྱོད་གཞི་གྲུབ་པའི་ཕྱིར། རྟགས་གཞན་རྣམས་སླ། གོང་
དུ་འདོད་ན། སངས་རྒྱས་ཚེ་དཔག་མེད་ཆོས་ཅན། གང་ཟག་མ་ཡིན་པར་
ཐལ། མེད་དགག་ཡིན་པའི་ཕྱིར། འདོད་མི་ནུས་ཏེ། སངས་རྒྱས་འཕགས་
པ་ཡིན་པའི་ཕྱིར། དམ་བཅའ་གཉིས་པ་ལ། བྲམ་ཟེ་ཆང་མི་འཐུང་བ་ཆོས་
ཅན། མ་ཡིན་དགག་ཡིན་པར་ཐལ། རང་གི་དངོས་མིང་གི་མཐར་མ་ཡིན་
ཞེས་པའི་ཚིག་འབྱར་བའི་ཆོས་ཡིན་པའི་ཕྱིར། དེར་ཐལ། བྲམ་ཟེ་ཆང་མི་
འཐུང་ཞེས་པ་དེ་ཁྱོད་ཀྱི་དངོས་མིང་གང་ཞིག །དེ་ལ་མ་ཡིན་ཞེས་པའི་
ཚིག་འབྱར་བའི་ཕྱིར། དང་པོ་མ་གྲུབ་ན། བྲམ་ཟེ་ཆང་མི་འཐུང་བ་ཆོས་
ཅན། ཁྱོད་ཅེས་བརྗོད་པའི་སྒྲ་ཁྱོད་ཀྱི་དངོས་མིང་ཡིན་པར་ཐལ། ཁྱོད་
གཞི་གྲུབ་པའི་ཕྱིར། གཉིས་པ་མ་གྲུབ་ན། དེ་ལ་མ་ཡིན་ཞེས་པའི་ཚིག་
འབྱར་བར་ཐལ། བྲམ་ཟེ་ཆང་མི་འཐུང་བ་ཞེས་པ་དེ། དེ་འཐུང་བ་མ་ཡིན་
ཞེས་པའི་དོན་ཡིན་པའི་ཕྱིར། གོང་དུ་འདོད་ན། བྲམ་ཟེ་ཆང་མི་འཐུང་བ་
ཆོས་ཅན། མ་ཡིན་དགག་མ་ཡིན་པར་ཐལ། མེད་དགག་ཡིན་པའི་ཕྱིར། 
དེར་ཐལ། དེ་ལྟར་ཡིན་པ་ལེགས་བཤད་སྙིང་པོ་དང༌། སྤྱན་རས་གཟིགས་
བརྟུལ་ཞུགས་སོགས་ནས་བཤད་པའི་ཕྱིར། 
ཁོ་ན་རེ། རང་ཞེས་བརྗོད་པའི་སྒྲས་རང་མ་ཡིན་པའི་ཆོས་
བཅད་པའི་ཚུལ་གྱིས་རྗོད་པར་བྱེད་པའི་ཆོས་དེ། གཞན་སེལ་གྱི་མཚན་

- 83 -

འབྲས་སྤུངས་སྒོ་མང་གློག་རྡུལ་གཙུག་ལག་དེབ་ཨང་།༼  ༦༡  ༽ཀུན་མཁྱེན་བསྡུས་གྲྭ་ཕྱོགས་བསྒྲིགས།

ཉིད་དུ་འཇོག་ཟེར་ན། བུམ་པ་ཆོས་ཅན། གཞན་སེལ་ཡིན་པར་ཐལ། 
རང་ཞེས་བརྗོད་པའི་སྒྲས་རང་མ་ཡིན་པའི་ཆོས་བཅད་པའི་ཚུལ་གྱིས་
རྗོད་པར་བྱེད་པའི་ཆོས་ཡིན་པའི་ཕྱིར་ཏེ། རང་ཞེས་བརྗོད་པའི་སྒྲ་དེ་
སེལ་འཇུག་གི་སྒྲ་ཡིན་པའི་ཕྱིར་ཏེ། གཞི་གྲུབ་པའི་ཕྱིར། གོང་དུ་འདོད་
ན། བུམ་པ་ཆོས་ཅན། གཞན་སེལ་མ་ཡིན་པར་ཐལ། དགག་པ་མ་ཡིན་
པའི་ཕྱིར་ཏེ། སྒྲུབ་པ་ཡིན་པའི་ཕྱིར་ཏེ། བུམ་པ་དང་གཅིག་ཡིན་པའི་ཕྱིར། 
བྱས་པ་ལ་ཁོ་ན་རེ། བུམ་པ་ཞེས་བརྗོད་པའི་སྒྲ་ཆོས་ཅན། དགག་སྒྲ་ཡིན་
པར་ཐལ། གཞན་སེལ་གྱི་སྒྲ་ཡིན་པའི་ཕྱིར་ན་རྣམ་པ་གཅིག་ཏུ་མ་ཁྱབ། 
མ་གྲུབ་ན། དེར་ཐལ། སེལ་འཇུག་གི་སྒྲ་ཡིན་པའི་ཕྱིར་ན་ཡང་མ་ཁྱབ། 
མ་གྲུབ་ན། དེ་ཆོས་ཅན། སེལ་འཇུག་གི་སྒྲ་ཡིན་པར་ཐལ། རྗོད་བྱེད་ཀྱི་
སྒྲ་ཡིན་པའི་ཕྱིར། མ་གྲུབ་ན། བུམ་པ་ཆོས་ཅན། ཁྱོད་ཅེས་བརྗོད་པའི་
སྒྲ་དེ་རྗོད་བྱེད་ཀྱི་སྒྲ་ཡིན་པར་ཐལ། བདག་མེད་ཡིན་པའི་ཕྱིར། རྩ་བར་
འདོད་ན། རྗོད་བྱེད་ཀྱི་སྒྲ་ཡིན་ན་དགག་སྒྲ་ཡིན་དགོས་པར་ཐལ། བུམ་
པ་ཞེས་བརྗོད་པའི་སྒྲ་དེ་དགག་སྒྲ་ཡིན་པའི་ཕྱིར། འདོད་ན། དགག་སྒྲ་མ་
ཡིན་པའི་སྒྲུབ་པའི་སྒྲ་མེད་པར་ཐལ། འདོད་པའི་ཕྱིར། འདོད་ན། རང་གི་
དགག་བྱ་མ་བཀག་པར་ཆོས་གཞན་བརྗོད་པའི་སྒྲ་མེད་པར་ཐལ། འདོད་
པའི་ཕྱིར། འདོད་མི་ནུས། 
གཞན་ཡང༌། བུམ་འཛིན་རྟོག་པ་དགག་རྟོག་ཡིན་པར་ཐལ། 
འདོད་པའི་ཕྱིར། འདོད་མི་ནུས་ཏེ། སྒྲུབ་རྟོག་ཡིན་པའི་ཕྱིར། བུམ་པ་ཆོས་
ཅན། ཁྱོད་འཛིན་རྟོག་པ་སྒྲུབ་རྟོག་ཡིན་པར་ཐལ། ཁྱོད་སྒྲུབ་པ་ཡིན་པའི་
ཕྱིར། གཞན་ཡང༌། སྒྲུབ་འཇུག་གི་བློ་ཡིན་ན། སྒྲུབ་པ་ཡིན་དགོས་པར་

- 84 -

འབྲས་སྤུངས་སྒོ་མང་གློག་རྡུལ་གཙུག་ལག་དེབ་ཨང་།༼  ༦༡  ༽བསྡུས་གྲྭའི་རྣམ་བཞག

ཐལ། རྗོད་བྱེད་ཀྱི་སྒྲ་ཡིན་ན། དགག་སྒྲ་ཡིན་དགོས་པའི་ཕྱིར། འདོད་ན། 
བདག་མེད་མངོན་སུམ་དུ་རྟོགས་པའི་མངོན་སུམ་ཆོས་ཅན། དེར་ཐལ། 
དེའི་ཕྱིར་ཏེ། མངོན་སུམ་ཡིན་པའི་ཕྱིར། གོང་དུ་འདོད་ན། དེ་ཆོས་ཅན། 
སྒྲུབ་པ་མ་ཡིན་པར་ཐལ། དགག་པ་ཡིན་པའི་ཕྱིར་ཏེ། མ་ཡིན་དགག་
ཡིན་པའི་ཕྱིར། བདག་མེད་མངོན་སུམ་དུ་རྟོགས་པའི་བློ་ཡིན་པའི་ཕྱིར། 
གཞན་ཡང༌། གང་ཟག་གི་བདག་མེད་ཀྱིས་ཁྱད་པར་དུ་བྱས་པའི་མངོན་
སུམ་ཆོས་ཅན། དེར་ཐལ། དེའི་ཕྱིར་ཏེ། མངོན་སུམ་ཡིན་པའི་ཕྱིར། ཁྱབ་
སྟེ། མངོན་སུམ་ལ་སྒྲུབ་འཇུག་གི་བློ་ཞིག་དགོས་པའི་ཕྱིར། རྩ་བར་འདོད་
ན། དེ་ཆོས་ཅན། སྒྲུབ་པ་མ་ཡིན་པར་ཐལ། དགག་པ་ཡིན་པའི་ཕྱིར་ཏེ། མ་
ཡིན་དགག་ཡིན་པའི་ཕྱིར་ཏེ། དགག་པར་གྱུར་པའི་བློ་ཡིན་པའི་ཕྱིར། 
གཞན་ཡང་། སེལ་འཇུག་གི་བློ་ཡིན་ན་སེལ་བ་ཡིན་པས་ཁྱབ་
པར་ཐལ། སྒྲུབ་འཇུག་གི་བློ་ཡིན་ན་སྒྲུབ་པ་ཡིན་དགོས་པའི་ཕྱིར། རྟགས་
ཁས། འདོད་ན། བུམ་འཛིན་རྟོག་པ་ཆོས་ཅན། དེར་ཐལ། དེའི་ཕྱིར་ཏེ། རྟོག་
པ་ཡིན་པའི་ཕྱིར། འདོད་ན། དེ་ཆོས་ཅན། དགག་པ་ཡིན་པར་ཐལ། སེལ་
བ་ཡིན་པའི་ཕྱིར། ཁྱབ་སྟེ། དགག་པ། སེལ་བ། གཞན་སེལ། ལྡོག་པ་རྣམས་
དོན་གཅིག་པའི་ཕྱིར། འདོད་ན། དེ་ཆོས་ཅན། དགག་པར་གྱུར་པའི་རྟོག་
པ་ཡིན་པར་ཐལ། དགག་པ་གང་ཞིག །རྟོག་པ་ཡིན་པའི་ཕྱིར། འདོད་ན། 
དེ་ཆོས་ཅན། དགག་རྟོག་ཡིན་པར་ཐལ། འདོད་པའི་ཕྱིར། འདོད་ན། བུམ་
པ་དགག་པ་ཡིན་པར་ཐལ། འདོད་པའི་ཕྱིར། འདོད་མི་ནུས། གཞན་ཡང་
སེལ་འཇུག་གི་སྒྲ་ཡིན་ན། སེལ་བ་ཡིན་དགོས་པར་ཐལ། སེལ་འཇུག་གི་
བློ་ཡིན་ན། སེལ་བ་ཡིན་དགོས་པའི་ཕྱིར། འདོད་ན། ཀ་བ་ཞེས་བརྗོད་

- 85 -

འབྲས་སྤུངས་སྒོ་མང་གློག་རྡུལ་གཙུག་ལག་དེབ་ཨང་།༼  ༦༡  ༽ཀུན་མཁྱེན་བསྡུས་གྲྭ་ཕྱོགས་བསྒྲིགས།

པའི་སྒྲ་ཆོས་ཅན། དེར་ཐལ། དེའི་ཕྱིར་ཏེ། རྗོད་བྱེད་ཀྱི་སྒྲ་ཡིན་པའི་ཕྱིར། 
མ་གྲུབ་ན། ཀ་བ་ཆོས་ཅན། ཁྱོད་ཅེས་བརྗོད་པའི་སྒྲ། རྗོད་བྱེད་ཀྱི་སྒྲ་ཡིན་
པར་ཐལ། ཁྱོད་བདག་མེད་ཡིན་པའི་ཕྱིར། རྩ་བར་འདོད་ན། དེ་ཆོས་
ཅན། དགག་པའི་སྒྲ་ཡིན་པར་ཐལ། སེལ་བ་གང་ཞིག །སྒྲ་ཡིན་པའི་ཕྱིར། 
འདོད་མི་ནུས་ཏེ། སྒྲུབ་པ་བརྗོད་པའི་སྒྲ་ཡིན་པའི་ཕྱིར། མ་གྲུབ་ན། ཀ་
བ་ཆོས་ཅན། ཁྱོད་བརྗོད་པའི་སྒྲ་སྒྲུབ་པ་བརྗོད་པའི་སྒྲ་ཡིན་པར་ཐལ། 
ཁྱོད་སྒྲུབ་པ་ཡིན་པའི་ཕྱིར། གཞན་ཡང༌། སྒྲུབ་འཇུག་གི་བློ་ཡིན་ན། སྒྲུབ་
པ་ཡིན་དགོས་པར་ཐལ། སེལ་འཇུག་གི་སྒྲ་དང་སེལ་འཇུག་གི་བློ་གང་
རུང་ཡིན་ན། སེལ་བ་ཡིན་པས་ཁྱབ་པ་དེའི་ཕྱིར། འདོད་ན། གང་ཟག་གི་
བདག་མེད་ཀྱིས་ཁྱད་པར་དུ་བྱས་པའི་མངོན་སུམ་ཚད་མ་ཆོས་ཅན། དེར་
ཐལ། དེའི་ཕྱིར་ཏེ། རང་ཡུལ་གྲུབ་བདེ་རྫས་གཅིག་གི་ངོ་བོ་སོ་སོར་མི་
འབྱེད་པར་རང་ཡུལ་ཡིན་པའི་ཚུལ་གྱིས་འཇུག་པའི་བློ་ཡིན་པའི་ཕྱིར་
ཏེ། མངོན་སུམ་ཡིན་པའི་ཕྱིར། རྩ་བར་འདོད་ན། དེ་ཆོས་ཅན། སྒྲུབ་པ་མ་
ཡིན་པར་ཐལ། དགག་པ་ཡིན་པའི་ཕྱིར་ཏེ། གང་ཟག་གི་བདག་མེད་ཀྱིས་
ཁྱད་པར་དུ་བྱས་པའི་རྟག་དངོས་གང་རུང་ཡིན་པའི་ཕྱིར། 
གཞན་ཡང༌། མངོན་སུམ་མ་ཡིན་པ་ལས་ལོག་པར་གྱུར་པའི་
མངོན་སུམ་དང༌། རྟག་དངོས་གཉིས་ཀྱིས་སྟོང་པའི་མངོན་སུམ་དང༌། 
མངོན་སུམ་དང་མངོན་སུམ་མ་ཡིན་པའི་གཞི་མཐུན་པས་སྟོང་པའི་
མངོན་སུམ་རེ་རེ་ནས་ཆོས་ཅན། སྒྲུབ་པ་ཡིན་པར་ཐལ། སྒྲུབ་འཇུག་གི་
བློ་ཡིན་པའི་ཕྱིར་ཏེ། རང་ཡུལ་ཡིན་མིན་གྱི་ཆ་སོ་སོར་མི་འབྱེད་པར་
ཕྱོགས་གཅིག་པའི་ཚུལ་གྱིས་འཇུག་པའི་བློ་ཡིན་པའི་ཕྱིར་ཏེ། མངོན་

- 86 -

འབྲས་སྤུངས་སྒོ་མང་གློག་རྡུལ་གཙུག་ལག་དེབ་ཨང་།༼  ༦༡  ༽བསྡུས་གྲྭའི་རྣམ་བཞག

སུམ་ཡིན་པའི་ཕྱིར། རྩ་བར་འདོད་མི་ནུས་ཏེ། དགག་པ་ཡིན་པའི་ཕྱིར་
ཏེ། རང་གི་དངོས་མིང་ལ་དགག་ཚིག་འབྱར་པའི་ཆོས་ཡིན་པའི་ཕྱིར། 
ཡང་ཁོ་ན་རེ། ཁྱོད་དགག་པ་ཡིན་ན། ཁྱོད་ཅེས་བརྗོད་པའི་སྒྲ་དགག་སྒྲ་
ཡིན་དགོས་པར་ཐལ། ཁྱོད་སྒྲུབ་པ་ཡིན་ན། ཁྱོད་ཅེས་བརྗོད་པའི་སྒྲ་སྒྲུབ་
པ་བརྗོད་པའི་སྒྲ་ཡིན་པས་ཁྱབ་པའི་ཕྱིར་ཟེར་ན་མ་ཁྱབ། འདོད་ན། ཆོས་
དབྱིངས་ཆོས་ཅན། དེར་ཐལ། དེའི་ཕྱིར་ཏེ། མེད་དགག་ཡིན་པའི་ཕྱིར། 
འདོད་ན། ཆོས་དབྱིངས་ཞེས་བརྗོད་པའི་སྒྲ་དགག་སྒྲ་མ་ཡིན་པར་ཐལ། 
དེ་དགག་སྒྲ་མ་ཡིན་པར་མ་ཟད་དགག་ཚིག་ཙམ་ཡང་མ་ཡིན་པའི་ཕྱིར་
ཏེ། ཆོས་ཞེས་པའི་ཚིག་དགག་ཚིག་མ་ཡིན་པ་གང་ཞིག །དབྱིངས་ཞེས་
པའི་ཚིག་དེ་ཡང་དེ་མ་ཡིན་པའི་ཕྱིར། དེ་བཞིན་དུ་ཡོངས་གྲུབ་ཆོས་ཅན། 
དེར་ཐལ། དེའི་ཕྱིར། འདོད་ན། ཡོངས་གྲུབ་ཆོས་ཅན། ཁྱོད་ཅེས་པའི་སྒྲ་
དགག་སྒྲ་མ་ཡིན་པར་ཐལ། ཁྱོད་ཅེས་པའི་སྒྲས་རང་གི་དགག་བྱ་ངོས་
སུ་འགོག་པར་མི་བྱེད་པའི་ཕྱིར་ཏེ། ཁྱོད་ཅེས་པའི་སྒྲས་རང་གི་དགག་བྱ་
བདག་གཉིས་དངོས་སུ་འགོག་པར་མི་བྱེད་པའི་ཕྱིར། ཁྱབ་སྟེ། རང་ཉིད་
དགག་རྟོག་དང༌། དགག་སྒྲ་གང་རུང་དུ་འགྱུར་པ་ལ། རང་གི་དགག་བྱ་
དངོས་སུ་འགོག་པར་བྱེད་པ་ཞིག་དགོས་ཀྱི། ཤགས་དང་དེ་མ་ཡིན་པའི་
མི་གསལ་བའི་ཚུལ་གྱིས་འཇོག་མི་ཐུབ་པའི་ཕྱིར། 
ཡང་ཁ་ཅིག ། རང་གི་དངོས་མིང་གི་མཐར་མེད་ཚིག་འབྱར་
བའི་ཆོས་དེ་མེད་དགག་གི་མཚན་ཉིད། རང་གི་དངོས་མིང་གི་མཐར་
མ་ཡིན་ཞེས་པའི་ཚིག་འབྱར་བའི་ཆོས་དེ་མ་ཡིན་དགག་གི་མཚན་ཉིད་
ཟེར་ན། དང་པོ་ལ། སངས་རྒྱས་ཚེ་དཔག་མེད་ཆོས་ཅན། དེར་ཐལ། དེའི་

- 87 -

འབྲས་སྤུངས་སྒོ་མང་གློག་རྡུལ་གཙུག་ལག་དེབ་ཨང་།༼  ༦༡  ༽ཀུན་མཁྱེན་བསྡུས་གྲྭ་ཕྱོགས་བསྒྲིགས།

ཕྱིར་ཏེ། སངས་རྒྱས་ཚེ་དཔག་མེད་ཅེས་པའི་སྒྲ་དེ་ཁྱོད་ཀྱི་དངོས་མིང་
གང་ཞིག །དེའི་མཐར་མེད་ཚིག་འབྱར་པའི་ཕྱིར། དང་པོ་མ་གྲུབ་ན། དེ་
ཆོས་ཅན། ཁྱོད་ཅེས་བརྗོད་པའི་སྒྲ་ཁྱོད་ཀྱི་དངོས་མིང་ཡིན་པར་ཐལ། 
ཁྱོད་གཞི་གྲུབ་པའི་ཕྱིར། ཕྱི་མ་སླ། རྩ་བར་འདོད་ན། དེ་ཆོས་ཅན། དངོས་
མེད་ཡིན་པར་ཐལ། མེད་དགག་ཡིན་པའི་ཕྱིར། འདོད་མི་ནུས་ཏེ། སངས་
རྒྱས་འཕགས་པ་ཡིན་པའི་ཕྱིར། 
གཞན་ཡང༌། ཆགས་མེད་སྡང་མེད་གཉིས་རེ་རེ་ནས་ཆོས་ཅན། 
དེར་ཐལ། དེའི་ཕྱིར་ཏེ། རང་གི་དངོས་མིང་གི་མཐར་མེད་ཚིག་འབྱར་བ་
གང་ཞིག །ཆོས་ཡིན་པའི་ཕྱིར། གོང་དུ་འདོད་ན། དེ་ཆོས་ཅན། འདུས་མ་
བྱས་ཡིན་པར་ཐལ། མེད་དགག་ཡིན་པའི་ཕྱིར། འདོད་མི་ནུས་ཏེ། དངོས་
པོ་ཡིན་པའི་ཕྱིར་ཏེ། ཤེས་པ་ཡིན་པའི་ཕྱིར་ཏེ། དགེ་བའི་རྩ་བ་ཡིན་པའི་
ཕྱིར། གཞན་ཡང༌། དམ་བཅའ་གཉིས་པ་ལ། བྲམ་ཟེ་ཆང་འཐུང་བ་མ་
ཡིན་པ་ཆོས་ཅན། དེར་ཐལ། དེའི་ཕྱིར་ཏེ། བྲམ་ཟེ་ཆང་འཐུང་བ་མ་ཡིན་
ཞེས་པ་དེ་ཁྱོད་ཀྱི་དངོས་མིང་གང་ཞིག །དེའི་མཐར་མ་ཡིན་ཞེས་པའི་
ཚིག་འབྱར་བའི་ཕྱིར། གོང་དུ་འདོད་ན། དེ་ཆོས་ཅན། མ་ཡིན་དགག་
མ་ཡིན་པར་ཐལ། མེད་དགག་ཡིན་པའི་ཕྱིར་ཏེ། དེ་ལྟར་དུ་མཁས་པ་
དུ་མས་བཤད་པའི་ཕྱིར། གཞན་ཡང༌། མི་སྐྱེ་བ་དང༌། སྐྱེ་བ་མ་ཡིན་པ་
གཉིས་རེ་རེ་ནས་ཆོས་ཅན། དམ་བཅའ་གཉིས་པ་ལ། དེར་ཐལ། དེའི་
ཕྱིར་ཏེ། མི་སྐྱེ་བ་ཞེས་པའི་ཚིག་གི་ཐོག་མར་མི་ཞེས་པའི་ཚིག་འབྱར་བ་
གང་ཞིག །སྐྱེ་བ་མིན་ཞེས་པའི་ཚིག་གི་མཐར་མ་ཡིན་ཞེས་པའི་ཚིག་
འབྱར་བའི་ཕྱིར། རྩ་བར་འདོད་ན། དེ་གཉིས་རེ་རེ་ནས་ཆོས་ཅན། མ་

- 88 -

འབྲས་སྤུངས་སྒོ་མང་གློག་རྡུལ་གཙུག་ལག་དེབ་ཨང་།༼  ༦༡  ༽བསྡུས་གྲྭའི་རྣམ་བཞག

ཡིན་དགག་མ་ཡིན་པར་ཐལ། རང་བརྗོད་པའི་སྒྲས་རང་གི་དགག་བྱ་
བཀག་ཤ ལ་དུ་ཆོས་གཞན་གང་ཡང་མི་འཕེན་པའི་ཕྱིར་ཏེ། ཆོས་ཅན་དེ་
དང་གཅིག་ཡིན་པའི་ཕྱིར། གཞན་ཡང༌། མི་འགག་པ་དང༌། འགག་པ་མ་
ཡིན་པ་གཉིས་རེ་རེ་ནས་ཆོས་ཅན། དམ་བཅའ་གཉིས་པ་ལ། དེར་ཐལ། 
དེའི་ཕྱིར། འདོད་ན། དེ་གཉིས་རེ་རེ་ནས་ཆོས་ཅན། མ་ཡིན་དགག་མ་
ཡིན་པར་ཐལ། རང་ཞེས་བརྗོད་པའི་སྒྲས་རང་གི་དགག་བྱ་བཀག་ཤ ལ་
དུ་ཆོས་གཞན་གང་ཡང་མི་འཕེན་པའི་ཕྱིར་ཏེ། ཆོས་ཅན་དེ་དང་གཅིག་
ཡིན་པའི་ཕྱིར། གཞན་ཡང་དེས་ཆོས་གཞན་མི་འཕེན་པར་ཐལ། དེ་
འཛིན་པའི་རྟོག་པས་ཀྱང་མི་འཕེན། དེ་བརྗོད་པའི་སྒྲས་ཀྱང་མི་འཕེན་
པའི་ཕྱིར། མ་གྲུབ་ན། རི་བོང་རྭ་མི་སྐྱེ་མི་འགག་ཅེས་པ་འདིས་ཀྱང་ཆོས་
གཞན་འཕེན་པར་ཐལ། འདོད་པའི་ཕྱིར། 
ཁ་ཅིག ། རང་གི་དངོས་མིང་ལ་དགག་ཚིག་འབྱར་བའི་ཆོས་
དགག་པའི་མཚན་ཉིད། དེ་མ་འབྱར་བའི་ཆོས་སྒྲུབ་པའི་མཚན་ཉིད་ཟེར་
ན། དམ་བཅའ་གཉིས་པ་ལ། ཆོས་དབྱིངས་ཆོས་ཅན། མཚོན་བྱ་དེར་ཐལ། 
མཚན་ཉིད་དེའི་ཕྱིར་ཏེ། ཆོས་དབྱིངས་ཞེས་པའི་ངག་དེ་ཁྱོད་ཀྱི་དངོས་
མིང་གང་ཞིག །དེ་ལ་དགག་ཚིག་མ་འབྱར་པའི་ཕྱིར། དང་པོ་སླ། ཕྱི་མ་མ་
གྲུབ་ན། དེ་ལ་དགག་ཚིག་མ་འབྱར་བར་ཐལ། ཆོས་ཞེས་པ་དེ་ཡང་མིན། 
དབྱིངས་ཞེས་པ་དེ་ཡང་མ་ཡིན་པའི་ཕྱིར། རྟགས་རེ་རེ་ནས་གྲུབ་སྟེ། དེ་
ལྟར་དུ་མཁས་པ་དུ་མས་བཤད་པའི་ཕྱིར། དེ་བཞིན་དུ། ཆོས་ཉིད་ཆོས་
ཅན། མཚོན་བྱ་དེར་ཐལ། མཚན་ཉིད་དེའི་ཕྱིར་ཏེ། རང་གི་དངོས་མིང་
ལ་དགག་ཚིག་མ་འབྱར་བ་གང་ཞིག །ཆོས་ཡིན་པའི་ཕྱིར། དང་པོ་གྲུབ་

- 89 -

འབྲས་སྤུངས་སྒོ་མང་གློག་རྡུལ་གཙུག་ལག་དེབ་ཨང་།༼  ༦༡  ༽ཀུན་མཁྱེན་བསྡུས་གྲྭ་ཕྱོགས་བསྒྲིགས།

སྟེ། ཆོས་ཉིད་ཅེས་པའི་ངག་ཁྱོད་ཀྱི་དངོས་མིང་གང་ཞིག །དེ་ལ་དགག་
ཚིག་མ་འབྱར་པའི་ཕྱིར། དང་པོ་སླ། ཕྱི་མ་གྲུབ་སྟེ། ཆོས་ཞེས་པ་དེ་དེ་མ་
ཡིན། ཉིད་ཅེས་པ་དེ་ཡང་དེ་མ་ཡིན་པའི་ཕྱིར། དང་པོ་སླ། ཕྱི་མ་གྲུབ་
སྟེ། དེ་ངོ་བོ་སྟོན་བྱེད་ཀྱི་ཚིག་ཡིན་པའི་ཕྱིར། རྩ་བར་འདོད་མི་ནུས་ཏེ། 
དགག་པ་ཡིན་པའི་ཕྱིར་ཏེ། མེད་དགག་ཡིན་པའི་ཕྱིར་ཏེ། ཆོས་ཉིད་ཡིན་
པའི་ཕྱིར། དེ་བཞིན་དུ་ཡོངས་གྲུབ་ཀྱང་སྐྱོན་དུ་འཕེན། ཁ་ཅིག ། རང་
བརྗོད་པའི་སྒྲས་རང་གི་དགག་བྱ་བཀག་ཤ ལ་དུ་ཆོས་གཞན་མི་འཕེན་པ་
སྒྲུབ་པའི་མཚན་ཉིད། དེ་འཕེན་པ་དགག་པའི་མཚན་ཉིད་ཟེར་ན། དང་
པོ་ལ། རི་བོང་རྭ་ཆོས་ཅན། དེར་ཐལ། དེའི་ཕྱིར་ཏེ། རང་བརྗོད་པའི་སྒྲས་
རང་གི་དགག་བྱ་འགོག་པར་མི་བྱེད་པའི་ཕྱིར་ཏེ། རང་གི་དགག་བྱ་མེད་
པའི་ཕྱིར། མ་གྲུབ་ན། རི་བོང་རྭ་ཆོས་ཅན། ཁྱོད་ཀྱི་དགག་བྱ་མེད་པར་
ཐལ། ཁྱོད་དགག་གཞི་མ་ཡིན་པའི་ཕྱིར་ཏེ། མེད་ངེས་ཡིན་པའི་ཕྱིར། རྩ་
བར་འདོད་ན། རི་བོང་རྭ་ཆོས་ཅན། ཡོད་པར་ཐལ། སྒྲུབ་པ་ཡིན་པའི་ཕྱིར། 
འདོད་མི་ནུས། གཉིས་པ་ལ། ཆོས་དབྱིངས་ཆོས་ཅན། དེར་ཐལ། དེའི་ཕྱིར། 
འདོད་ན། དེ་ཆོས་ཅན། རང་བརྗོད་པའི་སྒྲས་རང་གི་དགག་བྱ་དངོས་སུ་
འགོག་པར་བྱེད་པར་ཐལ། འདོད་པའི་ཕྱིར། འདོད་ན། དེ་ཆོས་ཅན། རང་
བརྗོད་པའི་སྒྲ་ལ་རང་གི་དགག་བྱ་འགོག་བྱེད་ཀྱི་ཚིག་འབྱར་བ་ཡིན་
པར་ཐལ། འདོད་པའི་ཕྱིར། ཁྱབ་སྟེ། རང་བརྗོད་པའི་སྒྲ་ལ་དེ་འགོག་བྱེད་
ཀྱི་ཚིག་མ་འབྱར་ན་དེས་དེ་འགོག་པར་བྱེད་མི་ཐུབ་པའི་ཕྱིར། 
ཁ་ཅིག ། དགག་པ་ཡིན་ན། རང་བརྗོད་པའི་སྒྲས་རང་གི་དགག་
བྱ་བཀག་ཤ ལ་དུ་ཆོས་གཞན་ཤ གས་ལ་འཕེན་པས་ཁྱབ་ཟེར་ན་ཡང༌། 

- 90 -

འབྲས་སྤུངས་སྒོ་མང་གློག་རྡུལ་གཙུག་ལག་དེབ་ཨང་།༼  ༦༡  ༽བསྡུས་གྲྭའི་རྣམ་བཞག

ཆོས་དབྱིངས་ཆོས་ཅན། དེར་ཐལ། དེའི་ཕྱིར། འདོད་ན། དེ་ཆོས་ཅན། མ་
ཡིན་དགག་ཡིན་པར་ཐལ། འདོད་པའི་ཕྱིར། ཁྱབ་སྟེ། རང་བརྗོད་པའི་
སྒྲས་རང་གི་དགག་བྱ་བཀག་ཤ ལ་དུ་ཆོས་གཞན་ཤ གས་ལ་འཕེན་པའི་
དགག་པ་དང༌། དེ་ལྟར་དངོས་སུ་འཕེན་པའི་དེ་དང༌། དེ་ལྟར་དངོས་
ཤགས་གཉིས་ཀར་འཕེན་པའི་དེ་དང༌། དེ་ལྟར་སྐབས་ཐོབ་ཀྱིས་འཕེན་
པའི་དེ་དང་བཞི་པོ་གང་ཡིན་ཀྱང༌། མ་ཡིན་དགག་ཡིན་དགོས་པའི་ཕྱིར། 
མ་ཡིན་དགག་བཞི་ཡང་བཞག་ཏུ་ཡོད་དེ། ལྷས་བྱིན་ཚོན་པོ་ཉིན་པར་
ཟས་མི་ཟ་ཞེས་པས་རང་གི་དགག་བྱ་ལྷས་བྱིན་ཚོན་པོ་ཉིན་པར་ཟས་ཟ་
བ་དངོས་སུ་བཀག་ནས། མཚན་མོ་ཟ་བ་ཤ གས་ལ་འཕེན་པའི་དགག་པ་
དང༌། ལྷས་བྱིན་ཚོན་པོ་ཉིན་པར་ཟས་མི་ཟ་བ་རིད་པ་མ་ཡིན་པ་ཡོད་
ཅེས་པས། རང་གི་དགག་བྱ་ལྷས་བྱིན་ཚོན་པོ་ཉིན་མོ་ཟ་བ་དངོས་སུ་
བཀག་ནས་མཚན་མོ་ཟ་བ་ཤ གས་ལ་འཕེན་ཞིང་རིད་པ་མ་ཡིན་པ་ཡོད་
ཅེས་པས། ཚོན་པོ་དངོས་སུ་བསྒྲུབ་པའི་རང་གི་དགག་བྱ་བཀག་ཤ ལ་དུ་
ཆོས་གཞན་དངོས་ཤ གས་གཉིས་ཀར་འཕེན་པའི་དགག་པ་དག་སྐྱེས་བུ་
དེ་རྒྱལ་རིགས་དང་བྲམ་ཟེའི་རིགས་གང་རུང་ཡིན་ཀྱང་དེ་གང་ཡིན་མ་
ཤེས་པའི་ཚེ། བྲམ་ཟེའི་རིགས་མིན་ཞེས་པ་ལྟ་བུ། རང་གི་དགག་བྱ་བཀག་
ཤལ་དུ་ཆོས་གཞན་སྐབས་ཐོབ་ཀྱིས་འཕེན་པའི་དེ་དང༌། བུམ་པ་བདེན་
མེད་དུ་ཡོད་པ་ལྟ་བུ། རང་གི་དགག་བྱ་བཀག་ཤ ལ་དུ་ཆོས་གཞན་དངོས་
སུ་འཕེན་པའི་དགག་པ་དང་བཞི་རྣམས་སུ་ཡོད་པའི་ཕྱིར། དེ་སྐད་དུ་
ཡང༌། ལྡོག་པ་བསྡུས་པ་ལས། དགག་པ་དོན་གྱིས་བསྟན་པ་དང༌། །ཚིག་
གཅིག་སྒྲུབ་པར་བྱེད་པ་དང༌། །དེ་ལྡན་རང་ཚིག་མི་སྟོན་པ། །མ་ཡིན་ཞེས་

- 91 -

འབྲས་སྤུངས་སྒོ་མང་གློག་རྡུལ་གཙུག་ལག་དེབ་ཨང་།༼  ༦༡  ༽ཀུན་མཁྱེན་བསྡུས་གྲྭ་ཕྱོགས་བསྒྲིགས།

བསྟན་པའི་ཕྱིར། 
ཁ་ཅིག ། ཁྱོད་དགག་པ་ཡིན་ན། ཁྱོད་འཛིན་རྟོག་པ་ཡིན་ན། 
དགག་རྟོག་ཡིན་པས་ཁྱབ། ཁྱོད་འཛིན་རྟོག་པ་དགག་རྟོག་ཡིན་ན། ཁྱོད་
དགག་པ་ཡིན་པས་ཁྱབ་ཟེར་ན། དང་པོ་ལ། གང་ཟག་གི་བདག་མེད་
ཆོས་ཅན། དེར་ཐལ། དེའི་ཕྱིར། མེད་དགག་ཡིན་པའི་ཕྱིར། འདོད་ན། 
གང་ཟག་གི་བདག་མེད་ཀྱི་དོན་སྤྱི་མ་ཤར་ཀྱང༌། དེ་སྒྲ་སྤྱི་ཙམ་གྱི་སྒོ་ནས་
འཛིན་པའི་རྟོག་པ་ཆོས་ཅན། དགག་རྟོག་ཡིན་པར་ཐལ། གང་ཟག་གི་
བདག་མེད་འཛིན་པའི་རྟོག་པ་ཡིན་པའི་ཕྱིར་ཏེ། དེ་སྒྲ་སྤྱི་ཙམ་གྱི་སྒོ་
ནས་འཛིན་པའི་རྟོག་པ་ཡིན་པའི་ཕྱིར་ཏེ། དེ་མིང་ཙམ་གྱི་སྒོ་ནས་འཛིན་
པའི་རྟོག་པ་ཡིན་པའི་ཕྱིར་ཏེ། དེའི་སྒོ་ནས་འཛིན་པའི་རྟོག་པ་ཡོད་པའི་
ཕྱིར། མ་གྲུབ་ན། གང་ཟག་གི་བདག་མེད་ཆོས་ཅན། ཁྱོད་མིང་ཙམ་གྱི་སྒོ་
ནས་འཛིན་པའི་རྟོག་པ་ཡོད་པར་ཐལ། བདག་མེད་ཡིན་པའི་ཕྱིར། གོང་
དུ་འདོད་ན། དེས་རང་གི་དགག་བྱ་དངོས་སུ་འགོག་པར་བྱེད་པར་ཐལ། 
དེ་དགག་རྟོག་ཡིན་པའི་ཕྱིར། ཁྱབ་སྟེ། རང་གི་དགག་བྱ་དངོས་སུ་འགོག་
པར་མི་བྱེད་ན། དེ་དགག་རྟོག་མ་ཡིན་དགོས་པའི་ཕྱིར་ཏེ། བུམ་འཛིན་
རྟོག་པ་དགག་རྟོག་མ་ཡིན་པའི་རྒྱུ་མཚན་ཡོད་པའི་ཕྱིར། 
གཞན་ཡང༌། རང་ཉིད་དགག་རྟོག་ཏུ་འཇོག་པ་ལ། རང་གི་
དགག་བྱ་དངོས་སུ་བཅད་པའི་ཚུལ་གྱིས་འཛིན་པའི་རྟོག་པ་ཞིག་མི་
དགོས་པར་ཐལ། དེ་ལྟར་དངོས་སུ་མ་བཅད་པར་འཛིན་པའི་དགག་རྟོག་
ཡིན་པ་ཞིག་ཡོད་པའི་ཕྱིར། མ་གྲུབ་ན། བདག་མེད་ཀྱི་དོན་སྤྱི་མ་ཤར་
ཀྱང་སྒྲ་སྤྱི་ཙམ་གྱི་སྒོ་ནས་འཛིན་པའི་རྟོག་པ་ཆོས་ཅན། དགག་རྟོག་མ་

- 92 -

འབྲས་སྤུངས་སྒོ་མང་གློག་རྡུལ་གཙུག་ལག་དེབ་ཨང་།༼  ༦༡  ༽བསྡུས་གྲྭའི་རྣམ་བཞག

ཡིན་པར་ཐལ། དེ་ལྟར་དངོས་སུ་མ་བཅད་པར་འཛིན་པའི་རྟོག་པ་ཡིན་
པའི་ཕྱིར་ཏེ། ཆོས་ཅན་དེ་དང་གཅིག་ཡིན་པའི་ཕྱིར། འདོད་ན། དེ་དགག་
རྟོག་ཡིན་པར་ཐལ། གང་ཟག་གི་བདག་མེད་དགག་པ་ཡིན་པའི་ཕྱིར། 
ཁྱབ་པ་ཁས། འདོད་ན་དངོས། དེ་བཞིན་དུ་ཆོས་ཉིད་ཀྱི་དོན་སྤྱི་མ་ཤར་
ཀྱང་དེ་སྒྲ་སྤྱི་ཙམ་གྱི་སྒོ་ནས་འཛིན་པའི་རྟོག་པ་དང༌། ཆོས་དབྱིངས་ཀྱི་
དོན་སྤྱི་མ་ཤར་ཀྱང་དེ་ལྟར་འཛིན་པའི་རྟོག་པ་དང༌། བུམ་མེད་ཀྱི་དེ་ལྟར་
འཛིན་པའི་རྟོག་པ་སོགས་རེ་རེ་ནས་སྐྱོན་དུ་འཕེན། གཞན་ཡང༌། དགག་
རྟོག་ཡིན་ན། ཁྱོད་ཀྱི་ཞེན་ཡུལ་དགག་པ་ཡིན་པས་ཁྱབ་པར་ཐལ། ཁྱོད་
འཛིན་རྟོག་པ་དགག་རྟོག་ཡིན་ན། ཁྱོད་དགག་པ་ཡིན་པས་ཁྱབ་པའི་
ཕྱིར། རྟགས་ཁས། འདོད་ན། གང་ཟག་གི་བདག་མེད་གང་ཟག་གི་བདག་
ཏུ་འཛིན་པའི་རྟོག་པ་ཆོས་ཅན། དེར་ཐལ། དེའི་ཕྱིར་ཏེ། དགག་པ་གང་
ཡང་རུང་བ་ཞིག་གི་སྟེང་དུ་ཁྱད་ཆོས་འཛིན་པའི་རྟོག་པ་ཡིན་པའི་ཕྱིར། 
གང་ཟག་གི་བདག་མེད་ཀྱི་སྟེང་དུ་ཁྱད་ཆོས་འཛིན་པའི་རྟོག་པ་ཡིན་
པའི་ཕྱིར། མ་གྲུབ་ན། གང་ཟག་གི་བདག་མེད་ཆོས་ཅན། ཁྱོད་གང་ཟག་
གི་བདག་ཏུ་འཛིན་པའི་རྟོག་པ་ཁྱོད་ཀྱི་སྟེང་དུ་ཁྱད་ཆོས་འཛིན་པའི་
རྟོག་པ་ཡིན་པར་ཐལ། ཁྱོད་མེད་དགག་ཡིན་པའི་ཕྱིར། རྩ་བར་འདོད་
ན། གང་ཟག་གི་བདག་མེད་གང་ཟག་གི་བདག་ཏུ་གྲུབ་པ་ཡོད་པར་ཐལ། 
དེའི་ཞེན་ཡུལ་དགག་པ་ཡིན་པའི་ཕྱིར། འདོད་མི་ནུས། གཞན་ཡང༌། 
གང་ཟག་གི་བདག་མེད་ཆོས་ཅན། ཁྱོད་གང་ཟག་གི་བདག་ཏུ་འཛིན་
པའི་རྟོག་པ་དགག་རྟོག་ཡིན་པར་ཐལ། ཁྱོད་དགག་པ་རྣམ་པ་གཉིས་པོ་
གང་རུང་ཡིན་པའི་ཕྱིར། 

- 93 -

འབྲས་སྤུངས་སྒོ་མང་གློག་རྡུལ་གཙུག་ལག་དེབ་ཨང་།༼  ༦༡  ༽ཀུན་མཁྱེན་བསྡུས་གྲྭ་ཕྱོགས་བསྒྲིགས།

གཞན་ཡང༌། གང་ཟག་གི་བདག་མེད་མེད་པར་འཛིན་པའི་
རྟོག་པ་དང༌། གང་ཟག་གི་བདག་མེད་མ་ཡིན་པར་འཛིན་པའི་རྟོག་པ་
དང༌། གང་ཟག་གི་བདག་མེད་མ་ཡིན་པ་རྟག་པར་འཛིན་པའི་རྟོག་པ་
སོགས་རེ་རེ་ནས་ཆོས་ཅན། ཁྱོད་ཀྱི་ཞེན་ཡུལ་དགག་པ་ཡིན་པར་ཐལ། 
ཁྱོད་དགག་རྟོག་ཡིན་པའི་ཕྱིར་ཏེ། དགག་པའི་ཆོས་ཀྱི་སྟེང་དུ་ཁྱད་ཆོས་
འཛིན་པའི་རྟོག་པ་ཡིན་པའི་ཕྱིར། ཁྱབ་སྟེ། དེ་ལྟ་བུའི་རྟོག་པ་ཡིན་ན། 
རང་གི་ཞེན་ཡུལ་ཡོད་མེད་གང་ཡིན་ཀྱང་དགག་རྟོག་ཡིན་པ་ལ་ཁྱད་
པར་མེད་པའི་ཕྱིར། རྩ་བར་འདོད་ན། དེའི་ཞེན་ཡུལ་ཆོས་ཅན། ཡོད་པར་
ཐལ། དགག་པ་ཡིན་པའི་ཕྱིར། འདོད་མི་ནུས་ཏེ། དེ་དག་གི་ཞེན་ཡུལ་
མེད་པའི་ཕྱིར་ཏེ། དེ་དག་ལོག་ཤེས་ཡིན་པའི་ཕྱིར་ཏེ། གང་ཟག་གི་བདག་
མེད་པ་མ་ཡིན་པ་སོགས་རེ་རེ་ནས་གཞི་མ་གྲུབ་པའི་ཕྱིར། 
ཁ་ཅིག རང་གི་མིང་ལ་དགག་ཚིག་འབྱར་པའི་གཞི་དགག་
པའི་མཚན་ཉིད་ཟེར་ན། གང་ཟག་གི་བདག་མེད་གང་ཟག་གི་བདག་ཏུ་
གྲུབ་པ་ཆོས་ཅན། མཚོན་བྱ་དེར་ཐལ། མཚན་ཉིད་དེའི་ཕྱིར་ཏེ། རང་གི་
མིང་ལ་དགག་ཚིག་འབྱར་བ་གང་ཞིག །གཞི་ཡིན་པའི་ཕྱིར། དང་པོ་གྲུབ་
སྟེ། རང་གི་མིང་ལ་བདག་མེད་ཅེས་པའི་ཚིག་འབྱར་པའི་ཕྱིར། གཉིས་
པ་གྲུབ་སྟེ། དེ་བསྒྲུབ་ཀྱི་དཔག་གཞི་ཡིན་པའི་ཕྱིར་ཏེ། དེ་དེ་བསྒྲུབ་ཀྱི་
རྩོད་གཞི་ཡིན་པའི་ཕྱིར་ཏེ། དེ་བསྒྲུབ་ཀྱི་ཆོས་ཅན་ཡིན་པའི་ཕྱིར། ཁྱབ་
སྟེ། དེ་གསུམ་དོན་གཅིག་ཡིན་པའི་ཕྱིར། རྩ་བར་འདོད་ན། དེ་ཆོས་ཅན། 
དགག་པ་མ་ཡིན་པར་ཐལ། གཞི་མ་གྲུབ་པའི་ཕྱིར། ཁོ་ན་རེ། གང་ཟག་
གི་བདག་མེད་གང་ཟག་གི་བདག་ཏུ་གྲུབ་པར་འཛིན་པའི་རྟོག་པ་ཆོས་

- 94 -

འབྲས་སྤུངས་སྒོ་མང་གློག་རྡུལ་གཙུག་ལག་དེབ་ཨང་།༼  ༦༡  ༽བསྡུས་གྲྭའི་རྣམ་བཞག

ཅན། ཁྱོད་ཀྱི་ཞེན་ཡུལ་དགག་པ་ཡིན་པར་ཐལ། ཁྱོད་དགག་རྟོག་ཡིན་
པའི་ཕྱིར་ཟེར་ན། མ་ཁྱབ་སྟེ། རང་ཉིད་དགག་རྟོག་ཏུ་འཇོག་པ་ལ། རང་
གི་ཞེན་ཡུལ་ཡོད་མེད་གང་ཡིན་ཀྱང་ཆོས་གཞན་བཅད་པའི་ཚུལ་གྱིས་
འཛིན་པའི་རྟོག་པ་ཞིག་འཇོག་པའི་ཕྱིར། དེར་ཐལ། རང་གི་བརྗོད་བྱའི་
དོན་ཡོད་མེད་གང་ཡིན་ཀྱང༌། ཆོས་གཞན་བཅད་པའི་ཚུལ་གྱིས་བརྗོད་
པའི་སྒྲ་དེ་དག་ཚིག་ཏུ་འཇོག་པའི་ཕྱིར། དེར་ཐལ། དགག་ཚིག་ཡིན་ན། 
རང་གི་བརྗོད་བྱའི་དོན་ཡོད་པས་མ་ཁྱབ་པའི་ཕྱིར། མ་གྲུབ་ན། སྐྱེ་བ་སྔ་
ཕྱི་དང་ལས་འབྲས་མེད་ཅེས་པའི་ཚིག་ཆོས་ཅན། རང་གི་བརྗོད་བྱའི་
དོན་ཡོད་པར་ཐལ། དགག་ཚིག་ཡིན་པའི་ཕྱིར་ཏེ། སྐྱེ་བ་སྔ་ཕྱི་དང་ལས་
འབྲས་སོགས་འགོག་པར་བྱེད་པའི་ཚིག་ཡིན་པའི་ཕྱིར། འདོད་མི་ནུས་ཏེ། 
དེ་དག་གི་བརྗོད་བྱའི་དོན་མེད་པའི་ཕྱིར་ཏེ། སྐྱེ་བ་སྔ་ཕྱི་དང་ལས་འབྲས་
གཞི་གྲུབ་པའི་ཕྱིར། 
ཁ་ཅིག ། རང་བརྗོད་པའི་སྒྲས་རང་གི་དགག་བྱ་དངོས་སུ་
བཀག་པའི་ཤ ལ་དུ་ཆོས་གཞན་སྒྲུབ་པ་དངོས་སུ་འཕེན་ན། དེས་དེ་ལྟར་
ཤགས་ལ་མི་འཕེན་པས་ཁྱབ། དེ་ལྟར་ཤ གས་ལ་འཕེན་ན། དེ་ལྟར་དངོས་
སུ་མི་འཕེན་པས་ཁྱབ་ཟེར་ན། དང་པོ་ལ། ལྷས་བྱིན་ཚོན་པོ་ཉིན་མོ་མི་ཟ་
བ་རིད་པ་མ་ཡིན་པ་ཡོད་པ་ཆོས་ཅན། དེར་ཐལ། དེའི་ཕྱིར་ཏེ། ཉིན་མོ་
མི་ཟ་ཞེས་པས། རང་གི་དགག་བྱ་དངོས་སུ་བཀག་པ་གང་ཞིག །རིད་པ་
མ་ཡིན་པ་ཡོད་ཅེས་པས། ཚོན་པོ་དངོས་སུ་སྒྲུབ་པའི་ཕྱིར། རྩ་བར་འདོད་
མི་ནུས་ཏེ། དེས་ཆོས་གཞན་སྒྲུབ་པ་ཤ གས་ལ་ཡང་འཕེན་པའི་ཕྱིར། དེར་
ཐལ། ཉིན་མོ་མི་ཟ་ཞེས་པས། མཚན་མོ་ཟ་བ་ཤ གས་ལ་འཕེན་པའི་ཕྱིར། 

- 95 -

འབྲས་སྤུངས་སྒོ་མང་གློག་རྡུལ་གཙུག་ལག་དེབ་ཨང་།༼  ༦༡  ༽ཀུན་མཁྱེན་བསྡུས་གྲྭ་ཕྱོགས་བསྒྲིགས།

དེར་ཐལ། ལྷས་བྱིན་ཚོན་པོ་ཉིན་མོ་མི་ཟ་བ་རིད་པ་མ་ཡིན་པ་ཡོད་ཅེས་
པའི་ཚིག་དེ། ཚིག་གཅིག་གིས་ཆོས་གཞན་སྒྲུབ་པ་དངོས་ཤ གས་གཉིས་
ཀ་ལ་འཕེན་པའི་དགག་ཚིག་ཡིན་པའི་ཕྱིར་ཏེ། སྔར་གྱི་ཚིག་གཅིག་སྒྲུབ་
པར་བྱེད་ཅེས་པའི་དོན་ཡོད་པའི་ཕྱིར། ཡང་ཁོ་ན་རེ། དགག་པ་བརྗོད་
པའི་སྒྲ་ཡིན་ན། རང་གི་བསྟན་བྱའི་གཙོ་བོ་དངོས་སུ་སྟོན་པའི་ཚིག་ཡིན་
པས་ཁྱབ་ཟེར་ན། སྐྱེས་བུ་དེ་རྒྱལ་རིགས་དང་བྲམ་ཟེའི་རིགས་གང་རུང་
ཡིན་ཀྱང༌། གང་ཡིན་མ་ཤེས་པའི་ཚེ། བྲམ་ཟེའི་རིགས་མིན་ཞེས་པའི་
ཚིག་ཆོས་ཅན། རང་གི་བསྟན་བྱའི་གཙོ་བོ་དངོས་སུ་སྟོན་པའི་ཚིག་ཡིན་
པར་ཐལ། དགག་པ་བརྗོད་པའི་སྒྲ་ཡིན་པའི་ཕྱིར། མ་གྲུབ་ན། དེ་ཆོས་
ཅན། དགག་པ་བརྗོད་པའི་སྒྲ་ཡིན་པར་ཐལ། རང་གི་བསྟན་བྱའི་གཙོ་
བོ་རང་ཚིག་གིས་མི་སྟོན་པར་སྐབས་ཐོབས་ཀྱིས་འཕེན་པའི་དགག་པ་
བརྗོད་པའི་ཚིག་ཡིན་པའི་ཕྱིར། མ་གྲུབ་ན། དེ་ཆོས་ཅན། དེར་ཐལ། དེ་
ལྟ་བུའི་དགག་པ་ཡོད་པའི་ཕྱིར། དེར་ཐལ། སྔར་གྱི་རང་ཚིག་མི་སྟོན་
ཞེས་པའི་སྐབས་ཀྱི་དགག་པ་ཡོད་པའི་ཕྱིར། རྩ་བར་འདོད་ན། དེ་ལྟ་
བུའི་ཚིག་དེ། རང་གི་བསྟན་བྱའི་གཙོ་བོ་དངོས་སུ་སྟོན་པའི་ཚིག་མ་ཡིན་
པར་ཐལ། སྐྱེས་བུ་དེ་རྒྱལ་རིགས་སུ་སྟོན་པ་དེའི་བསྟན་བྱའི་གཙོ་བོ་གང་
ཞིག །དེས་དེ་དངོས་སུ་སྟོན་པར་མི་བྱེད་པའི་ཕྱིར། དེར་ཐལ། དེ་ལྟ་བུའི་
ཚིག་དེ་སྐབས་ཐོབ་ཀྱིས་སྟོན་པའི་ཚིག་ཡིན་པའི་ཕྱིར། དེར་ཐལ། དེ་ལྟར་
དུ་སྟོན་པའི་དགག་པ་ཡོད་པའི་ཕྱིར། དེས་ན་སྐབས་འདིར་དགག་སྒྲུབ་
ཀྱི་རྣམ་བཞག་གཏན་ལ་ཕབས་པ་ལ་ཆོས་ཅན། དགོས་པ་ཡོད་དེ། ཉེས་
པའི་སྐྱོན་ཐམས་ཅད་མ་ལུས་པར་བསལ་ནས་ཡོན་ཏན་ཐམས་ཅད་མ་

- 96 -

འབྲས་སྤུངས་སྒོ་མང་གློག་རྡུལ་གཙུག་ལག་དེབ་ཨང་།༼  ༦༡  ༽བསྡུས་གྲྭའི་རྣམ་བཞག

ལུས་པར་ཁོང་དུ་ཆུད་ཅིང་བདེ་བར་གཤེགས་པའི་གོ་འཕང་འཐོབ་པའི་
ཆེད་ཡིན་པའི་ཕྱིར། ཞེས་སྟོན་པར་བྱེད་པ་ལ། རྣམ་འགྲེལ་ལས། སྐྱོན་
བྲལ་ཡོན་ཏན་གསུམ་བདེར་གཤེགས། །ཞེས་སོགས་ཀྱི་གཞུང་འདི་བྱུང་
བ་ཡིན་པའི་ཕྱིར། ། 
འདི་ཉིད་ཀུན་མཁྱེན་འཇམ་དབྱངས་བཞད་པས་ཚིག་བཞག་ཏུ་གནང་བ་གྲྭ་མང་
གིས་ཟིན་བྲིས་སུ་བཏབ་པ་ཡིན་གཤིས། གོང་འོག་ཟློས་པ་ལྟ་བུ་དང་གཞན་དཔྱད་གཞི་ཅན་
འགའ་ཞིག་ཡོད་ཀྱང་བློ་གསར་བ་རྣམས་ལ་རིགས་པའི་འཕྲུལ་བསྟན་པ་ཡིན་སྲིད་སྙམ་གྱིས། 
བསྒྱུར་བཅོས་མང་པོ་བྱེད་རྒྱུའི་སྙིང་སྟོབས་མ་བྱུང་བས་ཕལ་ཆེར་བཏང་སྙོམས་སུ་བཞག །

- 97 -

འབྲས་སྤུངས་སྒོ་མང་གློག་རྡུལ་གཙུག་ལག་དེབ་ཨང་།༼  ༦༡  ༽ཀུན་མཁྱེན་བསྡུས་གྲྭ་ཕྱོགས་བསྒྲིགས།

 ༄༅། །བསྡུས་གྲྭའི་རྣམ་བཞག་ལེགས་པར་བཤད་པ་

བཞུགས་སོ། །

ན་མོ་གུ་རུ་མཉྫུ་གྷོཥཱ་ཡ། ཡིད་བཞིན་ནོར་བུ་ལས་ལྷག་འདོད་
པའི་དོན། །ཀུན་སྟེར་ཆོས་ཀུན་རྩ་བ་ཤེས་རབ་སྟེ། །སྣང་བས་ས་གསུམ་
གསལ་མཛད་སྟེར་མཛད་པའི། །བླ་མ་ལྷར་བཅས་ཞབས་ལ་གུས་ཕྱག་
འཚལ། །གསུང་རབ་ཀུན་གྱི་རིགས་པ་ལེགས་བཏུས་པར། །རིགས་ཆུང་
རིགས་འབྲིང་རིགས་ཆེན་ཞེས་གྲགས་པའི། །རིགས་པའི་སྒོ་འབྱེད་འཇམ་
དབྱངས་མངོན་སུམ་དུ། །སྒྲུབ་པའི་ཚུལ་འཆད་སྐལ་ལྡན་རྣམས་ཀྱིས་
ཟུངས། །
འདིར་བློ་ཆུང་བའི་རིགས་ཆུང་ངམ་བསྡུས་ཆུང་དང༌། འབྲིང་ལ་
རིགས་འབྲིང་ངམ་བསྡུས་འབྲིང་དང༌། ཆེན་པོ་ལ་རིགས་ཆེན་ནམ་བསྡུས་
ཆེན་གྱི་རྣམ་བཞག་གསུམ་ལས། དང་པོ་ལ། ཁ་ཅིག་ན་རེ། ཁ་དོག་ཡིན་ན་
དམར་པོ་ཡིན་པས་ཁྱབ་ཅེས་ཟེར་ན། ཆོས་དུང་དཀར་པོའི་ཁ་དོག་ཆོས་
ཅན། དེར་ཐལ། དེའི་ཕྱིར། ཁྱབ་པ་ཁས། དེར་ཐལ། དཀར་པོ་ཡིན་པའི་
ཕྱིར། དེར་ཐལ། ཆོས་དུང་གི་ཁ་དོག་ཡིན་པའི་ཕྱིར། འཁོར་གསུམ། རྩ་
བར་འདོད་ན། དམར་པོ་མ་ཡིན་པར་ཐལ། དཀར་པོ་ཡིན་པའི་ཕྱིར། དེར་

- 98 -

འབྲས་སྤུངས་སྒོ་མང་གློག་རྡུལ་གཙུག་ལག་དེབ་ཨང་།༼  ༦༡  ༽བསྡུས་གྲྭའི་རྣམ་གཞག་ལེགས་བཤད།

ཐལ། ཆོས་དུང་དཀར་པོའི་ཁ་དོག་དང་གཅིག་ཡིན་པའི་ཕྱིར། འཁོར་
གསུམ། གཞན་ཡང༌། ཨིནྡྲ་ནི་ལའི་ཁ་དོག་ཆོས་ཅན། དེར་ཐལ། དེའི་ཕྱིར། 
ཁྱབ་པ་ཁས། དེར་ཐལ། སྔོན་པོ་ཡིན་པའི་ཕྱིར། དེར་ཐལ། ཆོས་ཅན་དེའི་
ཁ་དོག་ཡིན་པའི་ཕྱིར། འཁོར་གསུམ། རྩ་བར་འདོད་ན། མ་ཡིན་པར་ཐལ། 
སྔོན་པོ་ཡིན་པའི་ཕྱིར། དེར་ཐལ། ཆོས་ཅན་དེ་དང་གཅིག་ཡིན་པའི་ཕྱིར། 
གཞན་ཡང༌། པུཎྜ་རི་ཀའི་ཁ་དོག་ཆོས་ཅན། དམར་པོ་ཡིན་པར་ཐལ། ཁ་
དོག་ཡིན་པའི་ཕྱིར། ཁྱབ་པ་ཁས། རྟགས་གྲུབ་སྟེ། དཀར་པོ་ཡིན་པའི་ཕྱིར། 
དེར་ཐལ། ཆོས་ཅན་དེའི་ཕྱིར། འཁོར་གསུམ། རྩ་བར་འདོད་ན། དམར་པོ་
མ་ཡིན་པར་ཐལ། དཀར་པོ་ཡིན་པའི་ཕྱིར། ཁྱབ་སྟེ། དེ་གཉིས་འགལ་བའི་
ཕྱིར། དེར་ཐལ། བདག་མེད་ཡིན་པའི་ཕྱིར། 
གཞན་ཡང༌། སངས་རྒྱས་དོན་ཡོད་གྲུབ་པའི་ཁ་དོག་ལྗང་ཁུ་
ཆོས་ཅན། དེར་ཐལ། དེའི་ཕྱིར། ཁྱབ་པ་ཁས། རྟགས་དེར་ཐལ། ལྗང་ཁུ་
ཡིན་པའི་ཕྱིར། དེར་ཐལ། ཆོས་ཅན་དེ་དང་གཅིག་ཡིན་པའི་ཕྱིར། འཁོར་
གསུམ། རྩ་བར་འདོད་ན། དེ་ཆོས་ཅན། དམར་པོ་མ་ཡིན་པར་ཐལ། ལྗང་
ཁུ་ཡིན་པའི་ཕྱིར། མ་གྲུབ་ན། དོན་ཡོད་གྲུབ་པའི་ཁ་དོག་ལྗང་ཁུ་ཡིན་
པར་ཐལ། དེའི་ཁ་དོག་ལྗང་ཁུ་ཡོད་པའི་ཕྱིར། འཁོར་གསུམ། ཁ་དོག་ཡིན་
ན་དཀར་པོ་ཡིན་པས་ཁྱབ་པར་ཐལ། ཁ་དོག་ཡིན་ན་དམར་པོ་ཡིན་པས་
ཁྱབ་པའི་ཕྱིར། རྟགས་ཁས། ཁྱབ་སྟེ། དེ་ལྟར་ཁྱབ་ན་གང་དྲན་དྲན་ཡིན་
དགོས་པའི་ཕྱིར། རྩ་བར་འདོད་ན། སངས་རྒྱས་རིན་འབྱུང་གི་ཁ་དོག་
སེར་པོ་ཆོས་ཅན། དེར་ཐལ། དེའི་ཕྱིར། ཁྱབ་པ་ཁས། རྟགས་གྲུབ་སྟེ། སེར་
པོ་ཡིན་པའི་ཕྱིར། དེར་ཐལ། ཆོས་ཅན་དེ་ཡིན་པའི་ཕྱིར། འཁོར་གསུམ། 

- 99 -

འབྲས་སྤུངས་སྒོ་མང་གློག་རྡུལ་གཙུག་ལག་དེབ་ཨང་།༼  ༦༡  ༽ཀུན་མཁྱེན་བསྡུས་གྲྭ་ཕྱོགས་བསྒྲིགས།

རྩ་བར་འདོད་ན། དེ་ཆོས་ཅན། དཀར་པོ་མ་ཡིན་པར་ཐལ། སེར་པོ་ཡིན་
པའི་ཕྱིར། འཁོར་གསུམ། ཁྱབ་སྟེ། དཀར་སེར་གཉིས་ཀ་ཡིན་པ་མེད་
པའི་ཕྱིར། དེར་ཐལ། གང་ཟག་གི་བདག་མེད་ཡིན་པའི་ཕྱིར། དེར་ཐལ། 
ཡོད་མེད་གང་རུང་ཡིན་པའི་ཕྱིར། འཁོར་གསུམ། གཞན་ཡང༌། སངས་
རྒྱས་འོད་དཔག་མེད་ཀྱི་ཁ་དོག་དམར་པོ་ཆོས་ཅན། དེར་ཐལ། དེའི་ཕྱིར། 
ཁྱབ་པ་ཁས། དེར་ཐལ། དམར་པོ་ཡིན་པའི་ཕྱིར། དེར་ཐལ། ཆོས་ཅན་
དེ་དང་གཅིག་ཡིན་པའི་ཕྱིར། མ་གྲུབ་ན། དེ་ཆོས་ཅན། ཁྱོད་ཁྱོད་དང་
གཅིག་ཡིན་པར་ཐལ། ཁྱོད་གཞི་གྲུབ་པའི་ཕྱིར། འཁོར་གསུམ། དེ་དག་གོ་
ཐོབ་རགས་པ་ཡིན། རྩོད་ཚེ་ཁྱོད་ཅག་གིས་འཁྲི་ན། ཆོས་དུང་དཀར་པོའི་
ཁ་དོག་དཀར་པོ་ཆོས་ཅན། ཁ་དོག་དཀར་པོ་ཡིན་པར་ཐལ། ཆོས་དུང་
དཀར་པོའི་ཁ་དོག་དཀར་པོ་དང་གཅིག་ཡིན་པའི་ཕྱིར། མ་གྲུབ་ན། དེ་
ཆོས་ཅན། ཁྱོད་ཁྱོད་དང་གཅིག་ཡིན་པར་ཐལ། ཁྱོད་གཞི་གྲུབ་པའི་ཕྱིར། 
རྩ་བར་འདོད་ན། དེ་ཆོས་ཅན། ཁ་དོག་དང་སེར་པོའི་གཞི་མཐུན་མེད་
པར་ཐལ། ཁ་དོག་དཀར་པོ་ཡིན་པའི་ཕྱིར། རྟགས་ཁས། འཁོར་གསུམ། མ་
ཁྱབ་ན། ཁ་དོག་ཆོས་ཅན། ཁྱོད་དཀར་པོ་ཡིན་ན་ཁྱོད་དང་སེར་པོའི་གཞི་
མཐུན་མེད་པས་ཁྱབ་པར་ཐལ། ཁྱོད་བདག་མེད་ཡིན་པའི་ཕྱིར། ཁས་
ལེན་དུས་ཞིབ་ཆ་དགོས། འདོད་ན། བུམ་པ་ཆོས་ཅན། ཁ་དོག་ཡིན་ན་
སེར་པོ་མ་ཡིན་དགོས་པར་ཐལ། ཁ་དོག་དང་སེར་པོའི་གཞི་མཐུན་མེད་
པའི་ཕྱིར། མ་གྲུབ་ན། ཁ་དོག་དཀར་པོ་ཡིན་པར་བུད། འདོད་ན། བུམ་པ་
ཆོས་ཅན། ཁ་དོག་ལ་རྩ་བའི་ཁ་དོག་དཀར་སེར་དམར་ནག་བཞི་དང༌། 
ཡན་ལག་གི་ཁ་དོག་བརྒྱད་མེད་པར་ཐལ། ཁ་དོག་དང་སེར་པོའི་གཞི་

- 100 -

འབྲས་སྤུངས་སྒོ་མང་གློག་རྡུལ་གཙུག་ལག་དེབ་ཨང་།༼  ༦༡  ༽བསྡུས་གྲྭའི་རྣམ་གཞག་ལེགས་བཤད།

མཐུན་མེད་པའི་ཕྱིར། རྟགས་ཁས། འདོད་མི་ནུས་ཏེ། ཁ་དོག་ལ་དང་པོ་
བཞི་ཡོད་པ་གང་ཞིག །ཡན་ལག་གི་ཁ་དོག་བརྒྱད་ཡོད་པའི་ཕྱིར། 
བྱས་པ་ལ་ཁོ་ན་རེ། ཆོས་དུང་དཀར་པོའི་ཁ་དོག་དཀར་པོ་ཆོས་
ཅན། ཁ་དོག་དཀར་པོ་མ་ཡིན་པར་ཐལ། ཁ་དོག་དང་སེར་པོའི་གཞི་
མཐུན་ཡོད་པའི་ཕྱིར། འདོད་བྱས་པ་ལ་ཁོ་ན་རེ། ཆོས་དུང་གི་ཁ་དོག་
དཀར་པོ་ཆོས་ཅན། ཁ་དོག་དཀར་པོའི་བྱེ་བྲག་མ་ཡིན་པར་ཐལ། ཁ་
དོག་དཀར་པོ་མ་ཡིན་པའི་ཕྱིར། འཁོར་གསུམ། འདོད་ན། དེ་ཆོས་ཅན། 
ཁ་དོག་དཀར་པོའི་བྱེ་བྲག་མེད་པར་ཐལ། ཆོས་དུང་གི་ཁ་དོག་དཀར་པོ་
ཁ་དོག་དཀར་པོའི་བྱེ་བྲག་མ་ཡིན་པའི་ཕྱིར་ན། རྟགས་མ་གྲུབ་བྱས་པ་ལ་
ཁོ་ན་རེ། ཆོས་དུང་གི་ཁ་དོག་དཀར་པོ་ཆོས་ཅན། ཁ་དོག་དཀར་པོའི་བྱེ་
བྲག་ཡིན་པར་ཐལ། ཁྱོད་ཁ་དོག་དཀར་པོའི་བྱེ་བྲག་ཡིན་པའི་ཕྱིར་ན་མ་
ཁྱབ། འོ་ན། ཁྱོད་ཁ་དོག་དཀར་པོའི་བྱེ་བྲག་ཡིན་ན། ཁ་དོག་དཀར་པོའི་
བྱེ་བྲག་ཡིན་པས་ཁྱབ་པར་ཐལ། ཁྱོད་ཁ་དོག་དཀར་པོ་ཡིན་ན་ཁ་དོག་
དཀར་པོ་ཡིན་པས་ཁྱབ་པའི་ཕྱིར། མ་གྲུབ་ན་དངོས། མ་ཁྱབ་ན། ཁྱོད་
ཁ་དོག་དཀར་པོ་ཡིན་ན་ཁ་དོག་དཀར་པོ་ཡིན་པས་ཁྱབ་པར་ཐལ། མ་
ཁྱབ་པ་དེའི་ཕྱིར། འདོད་ན། ཁྱོད་ཁ་དོག་སེར་པོ་ཡིན་ན་ཁ་དོག་སེར་པོ་
ཡིན་པས་ཁྱབ་པར་ཐལ། འདོད་པ་དེའི་ཕྱིར། འདོད་ན། སངས་རྒྱས་རིན་
འབྱུང་གི་ཁ་དོག་སེར་པོ་ཆོས་ཅན། ཁ་དོག་དང་དཀར་པོ་གཉིས་འགལ་
བར་ཐལ། ཁ་དོག་དང་དཀར་པོའི་གཞི་མཐུན་མེད་པའི་ཕྱིར། མ་གྲུབ་ན་
དངོས། དེ་ཆོས་ཅན། དེར་ཐལ། ཁ་དོག་སེར་པོ་ཡིན་པའི་ཕྱིར། མ་གྲུབ་
ན། དེ་ཆོས་ཅན། ཁ་དོག་སེར་པོ་ཡིན་པར་ཐལ། ཁྱོད་ཁ་དོག་སེར་པོ་ཡིན་

- 101 -

འབྲས་སྤུངས་སྒོ་མང་གློག་རྡུལ་གཙུག་ལག་དེབ་ཨང་།༼  ༦༡  ༽ཀུན་མཁྱེན་བསྡུས་གྲྭ་ཕྱོགས་བསྒྲིགས།

པའི་ཕྱིར། འཁོར་གསུམ། དེར་ཐལ། ཁྱོད་ཁ་དོག་སེར་པོའི་བྱེ་བྲག་ཡིན་
པའི་ཕྱིར། དེ་དེ་ཡིན་པར་ཐལ། ཁ་དོག་སེར་པོའི་བྱེ་བྲག་ཡོད་པའི་ཕྱིར། 
འཁོར་གསུམ། གོང་དུ་འདོད་ན། སངས་རྒྱས་རིན་འབྱུང་གི་ཁ་དོག་སེར་
པོ་ཆོས་ཅན། ཁ་དོག་དང་དཀར་པོ་གཉིས་མི་འགལ་བར་ཐལ། དཀར་པོ་
ཡིན་ན་ཁ་དོག་ཡིན་དགོས་པའི་ཕྱིར། འཁོར་གསུམ། དེ་དགོས་པར་ཐལ། 
གང་ཟག་གི་བདག་མེད་ཡིན་པའི་ཕྱིར། འཁོར་གསུམ། དེ་བཞིན་དུ་སྤྲོ་སླ། 
ཁ་དོག་དཀར་དམར་བཤད་ཟིན་ཏོ། །
གཉིས་པ་ཡོད་རྟོགས་མེད་རྟོགས་ནི། ཁ་ཅིག་ན་རེ། ཡོད་པ་ཡིན་
ན། རྟག་པར་རྟོགས་པའི་ཚད་མ་ཡོད་པས་ཁྱབ་ཟེར་ན། བུམ་པ་ཆོས་ཅན། 
རྟག་པར་རྟོགས་པའི་ཚད་མ་ཡོད་པར་ཐལ། ཡོད་པ་ཡིན་པའི་ཕྱིར། དེར་
ཐལ། ཚད་མས་དམིགས་པ་ཡིན་པའི་ཕྱིར། ཁྱབ་སྟེ། ཚད་མས་དམིགས་
པ་ཡོད་པའི་མཚན་ཉིད་ཡིན་པའི་ཕྱིར། དེར་ཐལ། ཡོད་པའི་མཚན་ཉིད་
ཡོད་པའི་ཕྱིར། དེར་ཐལ། ཡོད་པ་མཚོན་བྱ་ཡིན་པའི་ཕྱིར་ཏེ། བདག་མེད་
ཡིན་པའི་ཕྱིར། རྩ་བར་འདོད་ན། བུམ་པ་ཆོས་ཅན། རྟག་པ་ཡིན་པར་ཐལ། 
རྟག་པར་རྟོགས་པའི་ཚད་མ་ཡོད་པའི་ཕྱིར། འཁོར་གསུམ། རྟགས་ཁས། 
མ་ཁྱབ་ཟེར་ན། ཁྱབ་པར་ཐལ། ཁྱོད་རྟག་པར་རྟོགས་པའི་ཚད་མ་ཡོད་ན་
ཁྱོད་རྟག་པ་ཡིན་དགོས་པའི་ཕྱིར། དེར་ཐལ། ཁྱོད་བདག་མེད་ཡིན་པའི་
ཕྱིར། གཞན་ཡང༌། བུམ་པ་ཆོས་ཅན། ཁྱོད་དངོས་པོར་རྟོགས་པའི་ཚད་མ་
མེད་པར་ཐལ། རྟག་པར་རྟོགས་པའི་ཚད་མ་ཡོད་པའི་ཕྱིར། རྟགས་ཁས། 
མ་གྲུབ་ན། དེར་ཐལ། ཡོད་པ་ཡིན་པའི་ཕྱིར། ཁྱབ་པ་ཁས། རྩ་བར་འདོད་
མི་ནུས་ཏེ། དངོས་པོར་རྟོགས་པའི་ཚད་མ་ཡོད་པའི་ཕྱིར། དེར་ཐལ། ཁྱོད་

- 102 -

འབྲས་སྤུངས་སྒོ་མང་གློག་རྡུལ་གཙུག་ལག་དེབ་ཨང་།༼  ༦༡  ༽བསྡུས་གྲྭའི་རྣམ་གཞག་ལེགས་བཤད།

དངོས་པོར་རྟོགས་པའི་ཚད་མ་ཡོད་པའི་ཕྱིར། དེར་ཐལ། ཁྱོད་དངོས་པོ་
ཡིན་པའི་ཕྱིར། དེར་ཐལ། བུམ་པ་ཡིན་པའི་ཕྱིར། གཞན་ཡང༌། བུམ་པ་
ཆོས་ཅན། རྟག་པར་རྟོགས་པའི་ཚད་མ་མེད་པར་ཐལ། རྟག་པར་རྟོགས་
པའི་ཚད་མ་མེད་པར་རྟོགས་པའི་ཚད་མ་ཡོད་པའི་ཕྱིར། མ་གྲུབ་ན། བུམ་
པ་ཆོས་ཅན། ཁྱོད་རྟག་པར་རྟོགས་པའི་ཚད་མ་མེད་པར་རྟོགས་པའི་ཚད་
མ་ཡོད་པར་ཐལ། ཁྱོད་རྟག་པ་མ་ཡིན་པའི་ཕྱིར། དེར་ཐལ། ཁྱོད་མི་རྟག་
པ་ཡིན་པའི་ཕྱིར། དེར་ཐལ། ཆོས་ཅན་དེ་ཡིན་པའི་ཕྱིར། གཞན་ཡང༌། 
བུམ་པ་ཆོས་ཅན། ཁྱོད་མི་རྟག་པར་རྟོགས་པའི་ཚད་མ་མེད་པར་ཐལ། 
ཁྱོད་རྟག་པར་རྟོགས་པའི་ཚད་མ་ཡོད་པའི་ཕྱིར། རྟགས་ཁས། འདོད་ན། 
ཁྱོད་མི་རྟག་པ་མ་ཡིན་པར་ཐལ། ཁྱོད་མི་རྟག་པར་རྟོགས་པའི་ཚད་མ་
མེད་པའི་ཕྱིར། རྟགས་ཁས། འཁོར་གསུམ། འདོད་ན། དེ་ཆོས་ཅན། བུམ་
པ་མ་ཡིན་པར་ཐལ། མི་རྟག་པ་མ་ཡིན་པའི་ཕྱིར། འདོད་ན། བུམ་པ་བུམ་
པ་ཡིན་པར་ཐལ། བུམ་པ་ཡོད་པའི་ཕྱིར། དེར་ཐལ། ལྟོ་ལྡིར་བ་ཡོད་པའི་
ཕྱིར། ཁྱབ་སྟེ། ལྟོ་ལྡིར་བ་བུམ་པའི་མཚན་ཉིད་ཡིན་པའི་ཕྱིར། དེར་ཐལ། 
བུམ་པའི་མཚན་ཉིད་ཡོད་པའི་ཕྱིར། དེ་བཞིན་དུ་ཀ་བ་དང་སྒྲ་སོགས་
འཕེན་ཤེས་སླའོ། །
ཁ་ཅིག་ན་རེ། ཡོད་པར་རྟོགས་པའི་ཚད་མ་མེད་པར་རྟོགས་
པའི་ཚད་མ་མེད་པར་རྟོགས་པའི་ཚད་མ་ཡོད་ན། ཡོད་པར་རྟོགས་པའི་
ཚད་མ་མེད་པར་རྟོགས་པའི་ཚད་མ་ཡོད་པས་ཁྱབ་ཟེར་ན། སྒྲ་ཆོས་ཅན། 
ཡོད་པར་རྟོགས་པའི་ཚད་མ་མེད་པར་རྟོགས་པའི་ཚད་མ་ཡོད་པར་ཐལ། 
ཡོད་པར་རྟོགས་པའི་ཚད་མ་མེད་པར་རྟོགས་པའི་ཚད་མ་མེད་པར་

- 103 -

འབྲས་སྤུངས་སྒོ་མང་གློག་རྡུལ་གཙུག་ལག་དེབ་ཨང་།༼  ༦༡  ༽ཀུན་མཁྱེན་བསྡུས་གྲྭ་ཕྱོགས་བསྒྲིགས།

རྟོགས་པའི་ཚད་མ་ཡོད་པའི་ཕྱིར། ཁྱབ་པ་ཁས། འཁོར་གསུམ། མ་གྲུབ་
ན། སྒྲ་ཆོས་ཅན། ཡོད་པར་རྟོགས་པའི་ཚད་མ་མེད་པར་རྟོགས་པའི་ཚད་
མ་མེད་པར་རྟོགས་པའི་ཚད་མ་ཡོད་པར་ཐལ། ཡོད་པར་རྟོགས་པའི་ཚད་
མ་མེད་པར་རྟོགས་པའི་ཚད་མ་མེད་ངེས་ཡིན་པའི་ཕྱིར། མ་གྲུབ་ན། སྒྲ་
ཡོད་པར་རྟོགས་པའི་ཚད་མ་ཆོས་ཅན། ཁྱོད་མེད་པར་རྟོགས་པའི་ཚད་མ་
མེད་པར་ཐལ། ཁྱོད་ཡོད་པར་རྟོགས་པའི་ཚད་མ་ཡོད་པའི་ཕྱིར། འདོད་
ན་དངོས་འགལ། མ་གྲུབ་ན། དེར་ཐལ། ཁྱོད་ཡོད་པའི་ཕྱིར། མ་གྲུབ་ན། 
སྒྲ་ཆོས་ཅན། ཁྱོད་ཡོད་པར་རྟོགས་པའི་ཚད་མ་ཡོད་པར་ཐལ། ཁྱོད་ཡོད་
པ་ཡིན་པའི་ཕྱིར། དེར་ཐལ། ཁྱོད་གཞི་གྲུབ་པའི་ཕྱིར། ཁྱབ་སྟེ། ཡོད་པ་
དང་ཤེས་བྱ་དང་གཞི་གྲུབ་དང་ཚད་མས་གྲུབ་པ་དང་ཚད་མས་དམིགས་
པ་དང་བློའི་ཡུལ་དུ་བྱ་རུང་བ་དྲུག་དོན་གཅིག་མིང་གི་རྣམ་གྲངས་དང་
ཕན་ཚུན་ཡིན་ཁྱབ་མཉམ་ཡིན་པའི་ཕྱིར། དེ་ཡིན་པར་ཐལ། བདག་མེད་
ཡིན་པའི་ཕྱིར། 
ཡང་ཁ་ཅིག་ན་རེ། མེད་པར་རྟོགས་པའི་ཚད་མ་མེད་པར་
རྟོགས་པའི་ཚད་མ་ཡོད་ན། མེད་པར་རྟོགས་པའི་ཚད་མ་མེད་པར་རྟོགས་
པའི་ཚད་མ་མེད་པར་རྟོགས་པའི་ཚད་མ་ཡོད་པའི་ཁྱབ་ཟེར་ན། ཀ་བ་
ཆོས་ཅན། དེར་ཐལ། དེའི་ཕྱིར། ཁྱབ་པ་ཁས། མ་གྲུབ་ན། དེར་ཐལ། མེད་
པར་རྟོགས་པའི་ཚད་མ་མེད་པའི་ཕྱིར། མ་ཁྱབ་ཟེར་ན། ཀ་བ་མེད་པར་
རྟོགས་པའི་ཚད་མ་ཆོས་ཅན། ཁྱོད་མེད་ན་ཁྱོད་མེད་པར་རྟོགས་པའི་ཚད་
མ་ཡོད་དགོས་པར་ཐལ། ཁྱོད་བདག་མེད་ཡིན་པའི་ཕྱིར། འཁོར་གསུམ། 
འདོད་ན། རྩིས་དང་བྱས་པས། དངོས་འགལ་ལ་འགྲོ། རྩ་བར་འདོད་ན། 

- 104 -

འབྲས་སྤུངས་སྒོ་མང་གློག་རྡུལ་གཙུག་ལག་དེབ་ཨང་།༼  ༦༡  ༽བསྡུས་གྲྭའི་རྣམ་གཞག་ལེགས་བཤད།

ཀ་བ་ཆོས་ཅན། ཁྱོད་མེད་པར་རྟོགས་པའི་ཚད་མ་མེད་པར་རྟོགས་པའི་
ཚད་མ་མེད་པར་ཐལ། ཁྱོད་མེད་པར་རྟོགས་པའི་ཚད་མ་མེད་པར་རྟོགས་
པའི་ཚད་མ་མེད་པར་རྟོགས་པའི་ཚད་མ་ཡོད་པའི་ཕྱིར། མ་ཁྱབ་ན། ཀ་བ་
མེད་པར་རྟོགས་པའི་ཚད་མ་མེད་པར་རྟོགས་པའི་ཚད་མ་ཆོས་ཅན། ཁྱོད་
མེད་པར་རྟོགས་པའི་ཚད་མ་ཡོད་ན་ཁྱོད་མེད་དགོས་པར་ཐལ། བདག་
མེད་ཡིན་པའི་ཕྱིར། འདོད་ན་དངོས། གོང་གི་མ་ཁྱབ་མཚམས་ལ་འདོད་
མི་ནུས་ཏེ། ཁྱོད་མེད་པར་རྟོགས་པའི་ཚད་མ་མེད་པར་རྟོགས་པའི་ཚད་
མ་ཡོད་པའི་ཕྱིར། དེར་ཐལ། ཁྱོད་གཞི་གྲུབ་པའི་ཕྱིར། དེར་ཐལ། ཁྱོད་
རྟག་པ་དང་དངོས་པོ་གང་རུང་ཡིན་པའི་ཕྱིར། དེར་ཐལ། དངོས་པོ་ཡིན་
པའི་ཕྱིར། དེར་ཐལ། བེམ་པོ་དང་ཤེས་པ་དང་ལྡན་མིན་འདུ་བྱེད་གསུམ་
པོ་གང་རུང་ཡིན་པའི་ཕྱིར། དེར་ཐལ། བེམ་པོ་ཡིན་པའི་ཕྱིར། དེར་ཐལ། 
རྡུལ་དུ་གྲུབ་པ་ཡིན་པའི་ཕྱིར། ཁྱབ་སྟེ། རྡུལ་དུ་གྲུབ་པ་བེམ་པོའི་མཚན་
ཉིད་ཡིན་པའི་ཕྱིར། 
ཁ་ཅིག་ན་རེ། རྟག་པ་ཡིན་ན་རྟག་པར་རྟོགས་པའི་ཚད་མ་རྟག་
པར་རྟོགས་པའི་ཚད་མ་ཡོད་པས་ཁྱབ་པར་ཐལ། དངོས་པོ་ཡིན་ན་དངོས་
པོར་རྟོགས་པའི་ཚད་མ་དངོས་པོར་རྟོགས་པའི་ཚད་མ་ཡོད་པས་ཁྱབ་
པའི་ཕྱིར་ན་མ་ཁྱབ། ཁོ་རང་ལ་འདོད་ན། བུམ་པ་དང་གཅིག་ཆོས་ཅན། 
རྟག་པར་རྟོགས་པའི་ཚད་མ་རྟག་པར་རྟོགས་པའི་ཚད་མ་ཡོད་པར་ཐལ། 
རྟག་པ་ཡིན་པའི་ཕྱིར། འཁོར་གསུམ། མ་གྲུབ་ན། བུམ་པ་ཆོས་ཅན། ཁྱོད་
དང་གཅིག་རྟག་པ་ཡིན་པར་ཐལ། ཁྱོད་དང་གཅིག་ཡོད་པའི་ཕྱིར། དེར་
ཐལ། ཁྱོད་གཞི་གྲུབ་པའི་ཕྱིར། གཞན་ཡང༌། བུམ་པ་དང་གཅིག་ཆོས་

- 105 -

འབྲས་སྤུངས་སྒོ་མང་གློག་རྡུལ་གཙུག་ལག་དེབ་ཨང་།༼  ༦༡  ༽ཀུན་མཁྱེན་བསྡུས་གྲྭ་ཕྱོགས་བསྒྲིགས།

ཅན། རྟག་པ་ཡིན་པར་ཐལ། རྟག་དངོས་གང་རུང་གང་ཞིག །དངོས་པོ་
མ་ཡིན་པའི་ཕྱིར། དང་པོ་མ་གྲུབ་ན། དེ་ཆོས་ཅན། རྟག་དངོས་གང་རུང་
ཡིན་པར་ཐལ། གཞི་གྲུབ་པའི་ཕྱིར། རྟག་གཉིས་པ་མ་གྲུབ་ན། བུམ་པ་
ཆོས་ཅན། ཁྱོད་དང་གཅིག་དངོས་པོ་མ་ཡིན་པར་ཐལ། ཁྱོད་གང་ཟག་གི་
བདག་མེད་ཡིན་པའི་ཕྱིར། དེ་བཞིན་དུ་ཤེས་པར་རྟོགས་པ་དང་དགག་
སྒྲུབ་སྒྲ་དྲི་སོགས་དུ་མ་ལ་སྤྲོ་སླ། བསྡུས་ཚན་གཉིས་པ་ཡོད་རྟོགས་མེད་
རྟོགས་བཤད་ཟིན་ཏོ། །
གསུམ་པ་ཡིན་ལོག་མིན་ལོག་ནི། ཆོས་དེ་ཡིན་ན་ཆོས་དེ་ཡིན་
པ་ལས་ལོག་པ་ཡིན་པས་ཁྱབ་ཟེར་ན། འོ་ན། ཚད་མ་ཆོས་ཅན། ཤེས་པ་
ཡིན་པ་ལས་ལོག་པ་ཡིན་པར་ཐལ། ཤེས་པ་ཡིན་པའི་ཕྱིར། འཁོར་གསུམ། 
དེར་ཐལ། ཚད་མ་དང་ཚད་མིན་གྱི་ཤེས་པ་གང་རུང་ཡིན་པའི་ཕྱིར། དེར་
ཐལ། ཆོས་ཅན་དེའི་ཕྱིར། རྩ་བར་འདོད་ན། དེ་ཆོས་ཅན། ཤེས་པ་ཡིན་
པ་ལས་ལོག་པ་མ་ཡིན་པར་ཐལ། ཤེས་པ་མ་ཡིན་པ་ལས་ལོག་པ་ཡིན་
པའི་ཕྱིར། དེར་ཐལ། ཤེས་པ་མ་ཡིན་པ་མ་ཡིན་པའི་ཕྱིར། ཁོ་ན་རེ། མ་
ཁྱབ་ཟེར་ན། ཁྱབ་པར་ཐལ། ཤེས་པ་མ་ཡིན་པ་ལས་ལོག་པ་དང་ཤེས་པ་
མ་ཡིན་པ་མ་ཡིན་པ་གཉིས་དོན་གཅིག་དང་ཡིན་ཁྱབ་མཉམ་ཡིན་པའི་
ཕྱིར། མ་གྲུབ་ན། ཤེས་པ་ཆོས་ཅན། ཁྱོད་མ་ཡིན་པ་ལས་ལོག་པ་དང་ཁྱོད་
མ་ཡིན་པ་མ་ཡིན་པ་གཉིས་དོན་གཅིག་དང་ཡིན་ཁྱབ་མཉམ་ཡིན་པར་
ཐལ། ཁྱོད་བདག་མེད་ཡིན་པའི་ཕྱིར། མ་ཁྱབ་མཚམས་ལ་རྟགས་མ་གྲུབ་
ཟེར་ན། ཚད་མ་ཆོས་ཅན། ཤེས་པ་མ་ཡིན་པ་མ་ཡིན་པར་ཐལ། ཤེས་པ་
ཡིན་པའི་ཕྱིར། འཁོར་གསུམ། གཞན་ཡང༌། ཚད་མ་ཆོས་ཅན། ཤེས་པ་

- 106 -

འབྲས་སྤུངས་སྒོ་མང་གློག་རྡུལ་གཙུག་ལག་དེབ་ཨང་།༼  ༦༡  ༽བསྡུས་གྲྭའི་རྣམ་གཞག་ལེགས་བཤད།

མ་ཡིན་པ་ལས་ལོག་པ་ཡིན་པར་ཐལ། ཤེས་པ་ཡིན་པ་ལས་ལོག་པ་ཡིན་
པ་ལས་ལོག་པ་ཡིན་པའི་ཕྱིར། དེར་ཐལ། ཤེས་པ་མ་ཡིན་པ་མ་ཡིན་པ་
ཡིན་པའི་ཕྱིར། མ་ཁྱབ་ཟེར་ན། ཁྱབ་པར་ཐལ། དེ་གཉིས་དོན་གཅིག་དང་
ཡིན་ཁྱབ་མཉམ་ཡིན་པའི་ཕྱིར། མ་གྲུབ་ཟེར་ན། ཤེས་པ་ཆོས་ཅན། ཁྱོད་
ཡིན་པ་ལས་ལོག་པ་ཡིན་པ་ལས་ལོག་པ་དང་ཁྱོད་མ་ཡིན་པ་མ་ཡིན་པ་
གཉིས་དོན་གཅིག་དང་ཡིན་ཁྱབ་མཉམ་ཡིན་པར་ཐལ། ཁྱོད་ཡོད་མེད་
གང་རུང་ཡིན་པའི་ཕྱིར། དེར་ཐལ། བདག་མེད་ཡིན་པའི་ཕྱིར། 
ཁ་ཅིག་ན་རེ། ཆོས་དེ་མ་ཡིན་ན་ཆོས་དེ་མ་ཡིན་པ་ལས་ལོག་
པ་ཡིན་པས་ཁྱབ་ཟེར་ན། ཀ་བུམ་གཉིས་ཆོས་ཅན། མ་ཡིན་པ་ལས་ལོག་
པ་ཡིན་པར་ཐལ། མ་ཡིན་པའི་ཕྱིར། འཁོར་གསུམ། མ་གྲུབ་ན། ཀ་བུམ་
གཉིས་མ་ཡིན་པར་ཐལ། བདག་མེད་ཡིན་པའི་ཕྱིར། རྩ་བར་འདོད་ན། 
ཀ་བུམ་གཉིས་ཆོས་ཅན། མ་ཡིན་པ་ལས་ལོག་པ་མ་ཡིན་པར་ཐལ། ཡིན་
པ་ལས་ལོག་པ་ཡིན་པའི་ཕྱིར། དེར་ཐལ། མ་ཡིན་པའི་ཕྱིར། མ་ཁྱབ་ཟེར་
ན། ཁྱབ་པར་ཐལ། དེ་ཡིན་པ་ལས་ལོག་པ་དང༌། དེ་མ་ཡིན་པ་གཉིས་
དོན་གཅིག་ཡིན་པའི་ཕྱིར། མ་གྲུབ་ན། ཀ་བུམ་གཉིས་ཆོས་ཅན། ཁྱོད་
ཡིན་པ་ལས་ལོག་པ་དང་ཁྱོད་མ་ཡིན་པ་གཉིས་དོན་གཅིག་ཡིན་པར་
ཐལ། ཁྱོད་ཡོད་མེད་གང་རུང་ཡིན་པའི་ཕྱིར། འཁོར་གསུམ། བྱས་པ་ལ་
ཁོ་ན་རེ། ཀ་བུམ་གཉིས་ཆོས་ཅན། ཁྱོད་མ་ཡིན་པ་ལས་ལོག་པ་ཡིན་པར་
ཐལ། ཁྱོད་མ་ཡིན་པ་ལས་ལོག་པ་ཡིན་པ་ལས་ལོག་པ་ཡིན་པའི་ཕྱིར་ན་
མ་ཁྱབ། མ་གྲུབ་ན། དེར་ཐལ། ཡིན་པ་ལས་ལོག་པ་དང་ཡིན་པ་མ་ཡིན་
པ་གཉིས་དོན་གཅིག་པའི་ཕྱིར། དེར་ཐལ། ལོག་པ་ཞེས་པ་མ་ཡིན་པའི་

- 107 -

འབྲས་སྤུངས་སྒོ་མང་གློག་རྡུལ་གཙུག་ལག་དེབ་ཨང་།༼  ༦༡  ༽ཀུན་མཁྱེན་བསྡུས་གྲྭ་ཕྱོགས་བསྒྲིགས།

དོན་ཡིན་པའི་ཕྱིར། འཁོར་གསུམ། དེར་ཐལ། མ་ཡིན་པ་ལས་ལོག་པ་དུ་
མ་བརྩེགས་ཀྱང་ཡིན་པའི་དོན་ཡིན་པའི་ཕྱིར། དེར་ཐལ། མ་ཡིན་པ་མ་
ཡིན་པ་དང་མ་ཡིན་པ་ལས་ལོག་པ་མ་ཡིན་པ་ལས་ལོག་པ་གཉིས་དོན་
གཅིག་པའི་ཕྱིར། དེར་ཐལ། བདག་མེད་ཡིན་པའི་ཕྱིར། གཞན་ཡང༌། ཀ་
བུམ་གཉིས་ཆོས་ཅན། མ་ཡིན་པ་ལས་ལོག་པ་མ་ཡིན་པར་ཐལ། མ་ཡིན་
པ་ལས་གཞན་མ་ཡིན་པའི་ཕྱིར། དེར་ཐལ། མ་ཡིན་པ་ཁོ་ན་ཡིན་པའི་
ཕྱིར། དེར་ཐལ། བདག་མེད་ཡིན་ན་ཁྱོད་མ་ཡིན་པས་ཁྱབ་པའི་ཕྱིར། དེར་
ཐལ། ཁྱོད་ཡིན་པ་མི་སྲིད་པའི་ཤེས་བྱ་ཡིན་པའི་ཕྱིར། དེར་ཐལ། ཆོས་
ཅན་དེ་དང་གཅིག་ཡིན་པའི་ཕྱིར། གཞན་ཡང༌། ཀ་བུམ་གཉིས་ཆོས་ཅན། 
མ་ཡིན་པ་ལས་ལོག་པ་མ་ཡིན་པར་ཐལ། ཡིན་པ་ལས་ལོག་པ་ཡིན་པའི་
ཕྱིར། མ་ཁྱབ་ཟེར་ན། དེ་ཆོས་ཅན། ཁྱོད་ཡིན་པ་ལས་ལོག་པ་དང་ཁྱོད་མ་
ཡིན་པ་ལས་ལོག་པ་གཉིས་ཀ་མ་ཡིན་པར་ཐལ། ཁྱོད་ཡིན་པ་དང་ཁྱོད་
མ་ཡིན་པ་གཉིས་ཀ་མ་ཡིན་པའི་ཕྱིར། དེར་ཐལ། བདག་མེད་ཡིན་པའི་
ཕྱིར། གོ་ཐོབ་བྱས། 
དེ་ལ་ཁོ་ན་རེ། རྟག་དངོས་གཉིས་ཆོས་ཅན། ཡིན་པ་ལས་ལོག་
པ་ཡིན་པ་ལས་ལོག་པ་ཡིན་པར་ཐལ། ཡིན་པ་ལས་ལོག་པ་ཡིན་པ་ལས་
ལོག་པ་ཡིན་པ་ལས་ལོག་པ་ཡིན་པའི་ཕྱིར་ན་མ་ཁྱབ། མ་གྲུབ་ན། རྟགས་
དེར་ཐལ། ཡིན་པ་ལས་ལོག་པ་ཡིན་པའི་ཕྱིར། མ་ཁྱབ་ཟེར་ན། ཁྱབ་པར་
ཐལ། ཡིན་པ་ལས་ལོག་པ་དུ་མ་བརྩེགས་ཀྱང་ཡ་བྱུང་ན་མ་ཡིན་པ་དང་
འདྲ་ལ། ཆ་བྱུང་ན་ཡིན་པ་དང་འདྲ་བའི་ཕྱིར་རོ། རྩ་བར་འདོད་མི་ནུས་
ཏེ། མ་ཡིན་པ་མ་ཡིན་པ་མ་ཡིན་པའི་ཕྱིར། མ་ཡིན་པ་ཡིན་པའི་ཕྱིར། 

- 108 -

འབྲས་སྤུངས་སྒོ་མང་གློག་རྡུལ་གཙུག་ལག་དེབ་ཨང་།༼  ༦༡  ༽བསྡུས་གྲྭའི་རྣམ་གཞག་ལེགས་བཤད།

དེར་ཐལ། ཆོས་ཅན་དེ་དང་གཅིག་ཡིན་པའི་ཕྱིར། དེ་བཞིན་དུ་ཤེས་བྱ་
དང་ཀ་བ་དང༌། བུམ་པ། ཡོད་པ། བདག་མེད་སོགས་དང་དུ་མ་ལ་ཡིན་
ལོག་མིན་ལོག་སྦྱར་ནས་དཔྱད་ཤེས་སླའོ། །གསུམ་པ་བཤད་ཟིན་ཏོ། །
བཞི་པ་རྒྱུ་འབྲས་ཆུང་ངུ་འཁོར་ལོ་མ་ནི། ཁ་ཅིག་ན་རེ། ཁྱོད་
བུམ་པའི་རྒྱུ་ཡིན་ན། ཁྱོད་ཡིན་ན་བུམ་པའི་རྒྱུ་ཡིན་པས་ཁྱབ་ཟེར་ན། 
བུམ་པའི་སྔ་ལོགས་སུ་བྱུང་བའི་སྔ་ལོགས་སུ་བྱུང་བའི་སྔ་ལོགས་སུ་བྱུང་
བའི་ཕྱི་ལོགས་སུ་བྱུང་བའི་དངོས་པོ་ཆོས་ཅན། ཁྱོད་ཡིན་ན་བུམ་པའི་རྒྱུ་
ཡིན་དགོས་པར་ཐལ། ཁྱོད་བུམ་པའི་རྒྱུ་ཡིན་པའི་ཕྱིར། དེར་ཐལ། ཁྱོད་
དེའི་བརྒྱུད་རྒྱུ་ཡིན་པའི་ཕྱིར། མ་གྲུབ་ན། བུམ་པ་ཆོས་ཅན། ཁྱོད་ཀྱི་དེ་
ཁྱོད་ཀྱི་བརྒྱུད་རྒྱུ་ཡིན་པར་ཐལ། ཁྱོད་འདུས་བྱས་ཡིན་པའི་ཕྱིར། འཁོར་
གསུམ། རྩ་བར་འདོད་ན། བུམ་པ་ཆོས་ཅན། བུམ་པའི་རྒྱུ་ཡིན་པར་ཐལ། 
བུམ་པའི་སྔ་ལོགས་སུ་བྱུང་བའི་སྔ་ལོགས་སུ་བྱུང་བའི་སྔ་ལོགས་སུ་བྱུང་
བའི་ཕྱི་ལོགས་སུ་བྱུང་བ་ཡིན་པའི་ཕྱིར། འཁོར་གསུམ། མ་གྲུབ་ན། བུམ་
པ་ཆོས་ཅན། དེར་ཐལ། ཁྱོད་ཁྱོད་ཀྱི་སྔ་ལོགས་སུ་བྱུང་བའི་སྔ་ལོགས་སུ་
བྱུང་བའི་སྔ་ལོགས་སུ་བྱུང་བའི་འབྲས་བུ་ཡིན་པའི་ཕྱིར། མ་གྲུབ་ན། དེ་
ཆོས་ཅན། དེར་ཐལ། ཁྱོད་ཀྱི་སྔ་ལོགས་སུ་བྱུང་བའི་སྔ་ལོགས་སུ་བྱུང་
བའི་སྔ་ལོགས་སུ་བྱུང་བ་ཁྱོད་ཀྱི་བརྒྱུད་རྒྱུ་ཡིན་པའི་ཕྱིར། དེར་ཐལ། ཁྱོད་
འབྲས་བུ་ཡིན་པའི་ཕྱིར། དེར་ཐལ། ཁྱོད་དངོས་པོ་ཡིན་པའི་ཕྱིར། མ་ཁྱབ་
ཟེར་ན། ཁྱབ་པར་ཐལ། དངོས་པོ་དང་འདུས་བྱས་དང་འབྲས་བུ་རྣམས་
ཡིན་ཁྱབ་མཉམ་ཡིན་པའི་ཕྱིར་ཏེ། བདག་མེད་ཡིན་པའི་ཕྱིར། གོང་དུ་
འདོད་ན། བུམ་པ་ཆོས་ཅན། བུམ་པའི་སྔ་ལོགས་སུ་བྱུང་བར་ཐལ། བུམ་

- 109 -

འབྲས་སྤུངས་སྒོ་མང་གློག་རྡུལ་གཙུག་ལག་དེབ་ཨང་།༼  ༦༡  ༽ཀུན་མཁྱེན་བསྡུས་གྲྭ་ཕྱོགས་བསྒྲིགས།

པའི་རྒྱུ་ཡིན་པའི་ཕྱིར། འདོད་ན། བུམ་པ་ཆོས་ཅན། ཁྱོད་ཁྱོད་ཀྱི་སྔ་ལོགས་
སུ་བྱུང་བ་མ་ཡིན་པར་ཐལ། བདག་མེད་ཡིན་པའི་ཕྱིར། མ་ཁྱབ་ཟེར་ན། 
ཁྱབ་པར་ཐལ། བུམ་པ་བུམ་པ་དང་ཅིག་ཆར་དུ་གྲུབ་པའི་ཕྱིར། གཞན་
ཡང༌། བུམ་པ་ཆོས་ཅན། ཁྱོད་ཁྱོད་ཀྱི་རྒྱུ་མ་ཡིན་པར་ཐལ། བདག་མེད་
ཡིན་པའི་ཕྱིར། འཁོར་གསུམ། ཡང་ཁ་ཅིག ། དེ་ཡིན་ན་བུམ་པའི་རྒྱུ་དང་
བུམ་པ་དང་དུས་མཉམ་གང་རུང་གིས་ཁྱབ་ཟེར་ན། བུམ་པའི་འབྲས་བུ་
ཆོས་ཅན། བུམ་པའི་རྒྱུ་དང་བུམ་པ་དང་དུས་མཉམ་གང་རུང་ཡིན་པར་
ཐལ། བུམ་པའི་སྔ་ལོགས་སུ་བྱུང་བའི་སྔ་ལོགས་སུ་བྱུང་བའི་སྔ་ལོགས་སུ་
བྱུང་བའི་ཕྱི་ལོགས་སུ་བྱུང་བ་ཡིན་པའི་ཕྱིར། དེར་ཐལ། བུམ་པའི་འབྲས་
བུ་ཡིན་པའི་ཕྱིར། རྩ་བར་འདོད་ན། མ་ཡིན་པར་ཐལ། བུམ་པའི་རྒྱུ་མ་
ཡིན་པ་གང་ཞིག །བུམ་པ་དང་དུས་མཉམ་མ་ཡིན་པའི་ཕྱིར། རྟགས་མ་
གྲུབ་ཟེར་ན། དེ་ཆོས་ཅན། བུམ་པའི་རྒྱུ་མ་ཡིན་པར་ཐལ། བུམ་པའི་སྔོན་
དུ་བྱུང་བ་མ་ཡིན་པའི་ཕྱིར། བྱེ་སྨྲས་མ་ཁྱབ་ཟེར། དེར་ཐལ། བུམ་པའི་
འབྲས་བུ་ཡིན་པའི་ཕྱིར། མ་གྲུབ་ན། དེ་དེ་ཡིན་པར་ཐལ། དེ་ཡོད་པའི་
ཕྱིར། རྟགས་གཉིས་པ་མ་གྲུབ་ཟེར་ན། དེ་ཆོས་ཅན། བུམ་པ་དང་དུས་
མཉམ་མ་ཡིན་པར་ཐལ། བུམ་པའི་རྗེས་སུ་བྱུང་བའི་ཕྱིར། དེར་ཐལ། བུམ་
པའི་དངོས་འབྲས་ཡིན་པའི་ཕྱིར། མ་གྲུབ་ན། བུམ་པའི་འབྲས་བུ་ཆོས་
ཅན། བུམ་པའི་དངོས་འབྲས་ཡིན་པར་ཐལ། བུམ་པས་དངོས་སུ་སྐྱེད་པར་
བྱ་བ་ཡིན་པའི་ཕྱིར། མ་ཁྱབ་ན་ཁྱབ་པ་ཡོད་པར་ཐལ། དེ་བུམ་པའི་དངོས་
འབྲས་ཀྱི་མཚན་ཉིད་ཡིན་པའི་ཕྱིར། མ་ཁྱབ་མཚམས་ལ་མ་གྲུབ་ན། དེར་
ཐལ། བུམ་པའི་འབྲས་བུ་གང༌། ཁྱོད་དང་བུམ་པའི་བར་ཆོས་གཞན་གྱིས་

- 110 -

འབྲས་སྤུངས་སྒོ་མང་གློག་རྡུལ་གཙུག་ལག་དེབ་ཨང་།༼  ༦༡  ༽བསྡུས་གྲྭའི་རྣམ་གཞག་ལེགས་བཤད།

མ་ཆོད་པའི་ཕྱིར། དེ་བཞིན་དུ་བུམ་པའི་སྔ་ལོགས་སུ་བྱུང་བའི་སྔ་ལོགས་
སུ་བྱུང་བའི་ཕྱི་ལོགས་སུ་བྱུང་བ་དེ་བུམ་པའི་དངོས་རྒྱུ་ཡིན་ཀྱང༌། དེས་
མ་ཁྱབ་ཚུལ་དང༌། བུམ་པའི་སྔ་ལོགས་སུ་བྱུང་བའི་ཕྱི་ལོགས་སུ་བྱུང་བ་
བུམ་པ་དང་དུས་མཉམ་ཡང༌། དེས་མ་ཁྱབ་ཚུལ་སོགས་འཕེན། 
ཡང་ཁ་ཅིག་ན་རེ། ཁྱོད་བུམ་པའི་དངོས་འབྲས་ཡིན་ན་ཁྱོད་
ཡིན་ན་བུམ་པའི་འབྲས་བུ་དང་དངོས་འབྲས་གཉིས་ཀ་ཡིན་པས་ཁྱབ་
ཟེར་ན། བུམ་པའི་ཕྱི་ལོགས་སུ་བྱུང་བའི་ཕྱི་ལོགས་སུ་བྱུང་བའི་སྔ་ལོགས་
སུ་བྱུང་བ་ཆོས་ཅན། དེར་ཐལ། དེའི་ཕྱིར། དེར་ཐལ། ཁྱོད་བུམ་པའི་འབྲས་
བུ་གང༌། ཁྱོད་དང་བུམ་པའི་བར་ཆོས་གཞན་གྱིས་མ་ཆོད་པའི་ཕྱིར། 
རྟགས་གཉིས་པ་གྲུབ་སྟེ། ཆོས་ཅན་དེ་དང་གཅིག་ཡིན་པའི་ཕྱིར། འཁོར་
གསུམ། རྩ་བར་འདོད་ན། བུམ་པའི་རྒྱུ་ཆོས་ཅན། བུམ་པའི་འབྲས་བུ་དང་
བུམ་པའི་དངོས་འབྲས་གཉིས་ཀ་ཡིན་པར་ཐལ། བུམ་པའི་ཕྱི་ལོགས་སུ་
བྱུང་བའི་ཕྱི་ལོགས་སུ་བྱུང་བའི་སྔ་ལོགས་སུ་བྱུང་བ་ཡིན་པའི་ཕྱིར། མ་
གྲུབ་ན། དེ་ཆོས་ཅན། བུམ་པའི་ཕྱི་ལོགས་སུ་བྱུང་བའི་ཕྱི་ལོགས་སུ་བྱུང་
བ་ཁྱོད་ཀྱི་འབྲས་བུ་མ་ཡིན་པར་ཐལ། ཁྱོད་བུམ་པའི་ཕྱི་ལོགས་སུ་བྱུང་
བའི་ཕྱི་ལོགས་སུ་བྱུང་བའི་སྔ་ལོགས་སུ་བྱུང་བ་མ་ཡིན་པའི་ཕྱིར། རྟགས་
ཁས། འཁོར་གསུམ། འདོད་མི་ནུས་ཏེ། ཁྱོད་དེའི་བརྒྱུད་རྒྱུ་ཡིན་པའི་ཕྱིར། 
མ་གྲུབ་ན། བུམ་པ་ཆོས་ཅན། ཁྱོད་ཀྱི་རྒྱུ་ཁྱོད་ཀྱི་ཕྱི་ལོགས་སུ་བྱུང་བའི་
ཕྱི་ལོགས་སུ་བྱུང་བའི་བརྒྱུད་རྒྱུ་ཡིན་པར་ཐལ། ཁྱོད་ཁྱོད་ཀྱི་ཕྱི་ལོགས་
སུ་བྱུང་བའི་ཕྱི་ལོགས་སུ་བྱུང་བའི་བརྒྱུད་རྒྱུ་ཡིན་པའི་ཕྱིར། དེར་ཐལ། 
ཁྱོད་དངོས་པོ་ཡིན་པའི་ཕྱིར། དེས་རིགས་པ་གཞན་ལ་སྦྱོར་སླ། ཚིག་

- 111 -

འབྲས་སྤུངས་སྒོ་མང་གློག་རྡུལ་གཙུག་ལག་དེབ་ཨང་།༼  ༦༡  ༽ཀུན་མཁྱེན་བསྡུས་གྲྭ་ཕྱོགས་བསྒྲིགས།

ལ་འཁྲི་ན། བུམ་པ་ཆོས་ཅན། བུམ་པ་དང་དུས་མཉམ་མ་ཡིན་པར་ཐལ། 
བུམ་པའི་ཕྱི་ལོགས་སུ་བྱུང་བའི་དངོས་པོ་ཡིན་པའི་ཕྱིར། དེར་ཐལ། བུམ་
པའི་ཕྱི་ལོགས་སུ་བྱུང་བའི་རྒྱུ་འབྲས་གཉིས་ཀ་ཡིན་པའི་ཕྱིར། དེར་ཐལ། 
བུམ་པའི་ཕྱི་ལོགས་སུ་བྱུང་བའི་རྒྱུ་ཡིན་པའི་ཕྱིར་ན། རྣམ་པ་གཅིག་ཏུ་
མ་ཁྱབ། བྱས་པ་ལ་ཁོ་ན་རེ། ཁྱབ་པར་ཐལ། རྒྱུ་ཡིན་ན་རྒྱུ་འབྲས་གཉིས་
ཀ་ཡིན་དགོས་པའི་ཕྱིར་ན། ཡང་མ་ཁྱབ། བྱས་པ་ལ་ཁོ་ན་རེ། བུམ་པ་
ཆོས་ཅན། བུམ་པའི་ཕྱི་ལོགས་སུ་བྱུང་བའི་རྟག་དངོས་གང་རུང་ཡིན་
པར་ཐལ། བུམ་པའི་ཕྱི་ལོགས་སུ་བྱུང་བའི་རྒྱུ་འབྲས་གང་རུང་ཡིན་པའི་
ཕྱིར་ན་ཡང་མ་ཁྱབ་སྟེ། བུམ་པའི་ཕྱི་ལོགས་སུ་བྱུང་བ་དེའི་རྒྱུ་ཡིན་གྱི། 
བུམ་པའི་ཕྱི་ལོགས་སུ་བྱུང་བ་དང༌། རྒྱུ་ཡིན་པར་ཁས་མི་ལེན་པས། དེ་སྒྲ་
སྦྱོར་ཤེས་དགོས། ཁོ་རང་ལ། བུམ་པའི་འབྲས་བུ་མེད་པར་ཐལ། བུམ་པའི་
འབྲས་བུ་ཡིན་ན་བུམ་པའི་ཕྱི་ལོགས་སུ་བྱུང་བའི་འབྲས་བུ་ཡིན་པས་མ་
ཁྱབ་པའི་ཕྱིར། ཁྱབ་པ་མ་བྱུང་ཟེར་ན། འོ་ན། བུམ་པའི་འབྲས་བུ་བུམ་པ་
དང་དུས་མཉམ་དུ་གྲུབ་པ་ཡང་ཡོད་པར་ཐལ། བུམ་པའི་འབྲས་བུ་ཡིན་
ན་བུམ་པའི་ཕྱི་ལོགས་སུ་བྱུང་བའི་འབྲས་བུ་ཡིན་པས་མ་ཁྱབ་པའི་ཕྱིར། 
འཁོར་གསུམ། མ་གྲུབ་ན། བུམ་པའི་ཕྱི་ལོགས་སུ་བྱུང་བ་ཆོས་ཅན། བུམ་
པའི་ཕྱི་ལོགས་སུ་བྱུང་བའི་འབྲས་བུ་ཡིན་པར་ཐལ། བུམ་པའི་འབྲས་བུ་
ཡིན་པའི་ཕྱིར། འཁོར་གསུམ། རྟགས་གྲུབ་སྟེ། ཆོས་ཅན་དེའི་ཕྱིར། འདོད་
ན། བུམ་པའི་ཕྱི་ལོགས་སུ་བྱུང་བ་ཆོས་ཅན། ཁྱོད་ཁྱོད་ཀྱི་འབྲས་བུ་མ་
ཡིན་པར་ཐལ། གང་ཟག་གི་བདག་མེད་ཡིན་པའི་ཕྱིར། སོགས་བྱ།
ལྔ་པ་ཡུལ་ཡུལ་ཅན་ལ། ཁ་ཅིག་ན་རེ། གཞི་གྲུབ་ན་ཡུལ་དང་

- 112 -

འབྲས་སྤུངས་སྒོ་མང་གློག་རྡུལ་གཙུག་ལག་དེབ་ཨང་།༼  ༦༡  ༽བསྡུས་གྲྭའི་རྣམ་གཞག་ལེགས་བཤད།

ཡུལ་ཅན་གཉིས་ཀ་ཡིན་པས་ཁྱབ་ཟེར་ན། བུམ་པ་ཆོས་ཅན། ཡུལ་དང་
ཡུལ་ཅན་གཉིས་ཀ་ཡིན་པར་ཐལ། གཞི་གྲུབ་པའི་ཕྱིར། ཁྱབ་པ་ཁས། དེར་
ཐལ། ཡོད་པ་ཡིན་པའི་ཕྱིར། མ་ཁྱབ་ཟེར་ན། ཁྱབ་པར་ཐལ། ཡོད་པ་དང་
ཚད་མས་དམིགས་པ་དང་ཤེས་བྱ་དང་ཡུལ་དང་ཆོས་རྣམས་དོན་གཅིག་
ཡིན་པའི་ཕྱིར། རྩ་བར་འདོད་ན། དེ་ཆོས་ཅན། ཡུལ་ཅན་ཡིན་པར་ཐལ། 
ཡུལ་དང་ཡུལ་ཅན་གཉིས་ཀ་ཡིན་པའི་ཕྱིར། འཁོར་གསུམ། འདོད་ན། 
ཁྱོད་ཀྱི་ཡུལ་ཡོད་པར་ཐལ། འདོད་པའི་ཕྱིར། འདོད་ན། ཁྱོད་ཀྱི་དམིགས་
ཡུལ་དང་བརྗོད་ཡུལ་སྣང་ཡུལ་གསུམ་གང་རུང་ཡོད་པར་ཐལ། ཁྱོད་ཡུལ་
ཅན་ཡིན་པའི་ཕྱིར། འཁོར་གསུམ། འདོད་མི་ནུས་ཏེ། ཁྱོད་ཀྱི་དམིགས་
ཡུལ་མེད་པ་གང་ཞིག །ཁྱོད་ཀྱི་བརྗོད་ཡུལ་དང་ཁྱོད་ཀྱི་སྣང་ཡུལ་གང་
ཡང་མེད་པའི་ཕྱིར། དང་པོ་གྲུབ་སྟེ། ཁྱོད་གང་ཟག་དང་ཤེས་པ་གང་རུང་
མ་ཡིན་པའི་ཕྱིར། དེར་ཐལ། བུམ་པ་ཡིན་པའི་ཕྱིར། རྟགས་གཉིས་པ་མ་
གྲུབ་ན། དེར་ཐལ། ཁྱོད་སྒྲ་དང་དབང་པོ་དྲུག་གང་རུང་མ་ཡིན་པའི་ཕྱིར། 
དེར་ཐལ། དེ་གང་རུང་མ་ཡིན་པའི་ཡོད་པ་ཡིན་པའི་ཕྱིར། དེར་ཐལ། 
ཆོས་ཅན་དེ་དང་གཅིག་ཡིན་པའི་ཕྱིར། 
གཞན་ཡང༌། ཀ་བ་ཆོས་ཅན། དེ་གཉིས་ཡིན་པར་ཐལ། གཞི་
གྲུབ་པའི་ཕྱིར། ཁྱབ་པ་ཁས། དེར་ཐལ། ཚད་མའི་གྲུབ་པ་ཡིན་པའི་ཕྱིར། 
རྩ་བར་འདོད་ན། དེ་ཆོས་ཅན། ཡུལ་ཅན་ཡིན་པར་ཐལ། དེ་གཉིས་ཀ་
ཡིན་པའི་ཕྱིར། འཁོར་གསུམ་ཁས། འདོད་མི་ནུས་ཏེ། ཁྱོད་ཀྱི་ཡུལ་མེད་
པའི་ཕྱིར། དེར་ཐལ། ཁྱོད་ཡུལ་མེད་པའི་ཕྱིའི་བེམ་པོ་ཡིན་པའི་ཕྱིར། ཀ་
བ་དང་གཅིག་ཡིན་པའི་ཕྱིར། གཞན་ཡང༌། འདུས་མ་བྱས་ཀྱི་ནམ་མཁའ་

- 113 -

འབྲས་སྤུངས་སྒོ་མང་གློག་རྡུལ་གཙུག་ལག་དེབ་ཨང་།༼  ༦༡  ༽ཀུན་མཁྱེན་བསྡུས་གྲྭ་ཕྱོགས་བསྒྲིགས།

ཆོས་ཅན། དེ་གཉིས་ཡིན་པར་ཐལ། གཞི་གྲུབ་པའི་ཕྱིར། ཁྱབ་པ་ཁས། 
དེར་ཐལ། ཡོད་པ་ཡིན་པའི་ཕྱིར། འདོད་ན། དེ་ཆོས་ཅན། ཡུལ་ཅན་ཡིན་
པར་ཐལ། དེ་གཉིས་ཀ་ཡིན་པའི་ཕྱིར། འཁོར་གསུམ། འདོད་ན། ཡུལ་ཅན་
མ་ཡིན་པར་ཐལ། མེད་དགག་ཡིན་པའི་ཕྱིར། དེར་ཐལ། ཆོས་ཅན་དེའི་
ཕྱིར། དེ་བཞིན་དུ་བུམ་པའི་ལྡོག་པ་སོགས་ཀྱང་འཕེན། 
ཡང་ཁ་ཅིག་ན་རེ། ཡུལ་ཡུལ་ཅན་གཉིས་འགལ་ཟེར་ན། ཡུལ་
ཡིན་ན་ཡུལ་ཅན་མ་ཡིན་པས་ཁྱབ་པར་ཐལ། དེ་གཉིས་འགལ་པའི་
ཕྱིར། འཁོར་གསུམ། འདོད་ན། ཚད་མ་ཆོས་ཅན། ཡུལ་ཅན་མ་ཡིན་པར་
ཐལ། ཡུལ་ཡིན་པའི་ཕྱིར། ཁྱབ་པ་ཁས། འཁོར་གསུམ་སོང༌། དེར་ཐལ། 
བློའི་ཡུལ་ཡིན་པའི་ཕྱིར། དེར་ཐལ། བློའི་ཡུལ་དུ་བྱ་རུང་ཡིན་པའི་ཕྱིར། 
དེར་ཐལ། ཤེས་བྱ་ཡིན་པའི་ཕྱིར། ཁྱབ་སྟེ། བློའི་ཡུལ་དུ་བྱ་རུང་ཤེས་བྱའི་
མཚན་ཉིད་ཡིན་པའི་ཕྱིར། རྣམ་འགྲེལ་ལས། ཤེས་བྱར་འཛིན་ཕྱིར་མེད་
པ་ལ། །ཉེས་པ་དག་ཏུ་ཐལ་མི་འགྱུར། །ཞེས་གསུངས་པའི་ཕྱིར། རྩ་བར་
འདོད་ན། ཚད་མ་ཆོས་ཅན། ཡུལ་ཅན་ཡིན་པར་ཐལ། རྗོད་བྱེད་ཀྱི་སྒྲ་
དང་ཤེས་པ་དང་གང་ཟག་གསུམ་གང་རུང་ཡིན་པའི་ཕྱིར། ཁྱབ་སྟེ། དེ་
གསུམ་ལ་རང་རང་གི་འཇུག་ཡུལ་རེ་ཡོད་པའི་ཕྱིར། དེར་ཐལ། རྗོད་བྱེད་
ཀྱི་སྒྲ་ལ་རང་གི་བརྗོད་བྱའི་ཡུལ་ཡོད་པ་གང་ཞིག །ཤེས་པ་དང་གང་
ཟག་གཉིས་ལ་རང་རང་གི་དམིགས་ཡུལ་རེ་དགོས་པའི་ཕྱིར། དང་པོ་
གྲུབ་སྟེ། རྣམ་འགྲེལ་ལས། སྒྲ་ཡི་ཡུལ་དང་ཡུལ་མིན་པར། ཞེས་པའི་སྒྲ་
ཡི་ཡུལ་དང་ཞེས་པའི་དོན་ཡོད་པའི་ཕྱིར། རྟགས་གཉིས་པ་གྲུབ་སྟེ། ཡོད་
ན་ཤེས་པ་དང་གང་ཟག་གཉིས་ཀའི་དམིགས་ཡུལ་ཡིན་པས་ཁྱབ་པའི་

- 114 -

འབྲས་སྤུངས་སྒོ་མང་གློག་རྡུལ་གཙུག་ལག་དེབ་ཨང་།༼  ༦༡  ༽བསྡུས་གྲྭའི་རྣམ་གཞག་ལེགས་བཤད།

ཕྱིར། མཛོད་ལས། དམིགས་པ་ཆོས་རྣམས་ཐམས་ཅད་དེ། །ཞེས་གསུངས་
པའི་ཕྱིར། མངོན་རྟོགས་རྒྱན་ལས་ཀྱང་ངོ༌། གཞན་ཡང༌། ཚད་མ་ཆོས་
ཅན། ཡུལ་ཅན་མ་ཡིན་པར་ཐལ། ཡུལ་ཡིན་པའི་ཕྱིར། དེར་ཐལ། ཤེས་
པའི་དམིགས་ཡུལ་ཡིན་པའི་ཕྱིར། དེར་ཐལ། གཞི་གྲུབ་པའི་ཕྱིར། ཁྱབ་སྟེ། 
གཞི་གྲུབ་དང་ཡོད་པ་དང་དེ་གསུམ་དོན་གཅིག་པའི་ཕྱིར། ཚད་མ་ལས། 
ཡོད་པ་དམིགས་པ་ལས་གཞན་མིན། །ཞེས་གསུངས་པའི་ཕྱིར། རྩ་བར་
འདོད་ན། དེ་ཆོས་ཅན། ཡུལ་ཅན་ཡིན་པར་ཐལ། ཤེས་པ་ཡིན་པའི་ཕྱིར། 
དེར་ཐལ། ཚད་མ་ཡིན་པའི་ཕྱིར། གཞན་ཡང༌། དེ་ཆོས་ཅན། ཡུལ་ཅན་
ཡིན་པར་ཐལ། ཁྱོད་ཀྱི་ཡུལ་ཡོད་པའི་ཕྱིར། དེར་ཐལ། ཁྱོད་ཀྱི་དམིགས་
ཡུལ་ཡང་ཡོད། ཁྱོད་ཀྱི་སྣང་ཡུལ་ཡང་ཡོད། ཁྱོད་ཀྱི་གཞལ་བྱ་ཡང་ཡོད། 
ཁྱོད་ཀྱི་འཛིན་སྟངས་ཀྱི་ཡུལ་ཡང་ཡོད་པའི་ཕྱིར། དང་པོ་གྲུབ་སྟེ། ཁྱོད་ཀྱི་
དམིགས་བྱའི་ཡུལ་ཡོད་པའི་ཕྱིར། དེར་ཐལ། ཁྱོད་ཤེས་པ་ཡིན་པའི་ཕྱིར། 
གཉིས་པ་གྲུབ་སྟེ། ཁྱོད་ལ་སྣང་བའི་ཆོས་ཡོད་པའི་ཕྱིར། དེར་ཐལ། ཁྱོད་
དོན་མཐུན་གྱི་ཤེས་པ་ཡིན་པའི་ཕྱིར། གསུམ་པ་གྲུབ་སྟེ། ཁྱོད་ཀྱི་རྟོགས་
བྱའི་ཆོས་ཡོད་པའི་ཕྱིར། དེར་ཐལ། ཁྱོད་ཚད་མ་ཡིན་པའི་ཕྱིར། བཞི་པ་
གྲུབ་སྟེ། ཁྱོད་ཀྱི་འཛིན་སྟངས་སུ་བྱས་པའི་ཆོས་ཡོད་པའི་ཕྱིར། དེར་ཐལ། 
བློ་དོན་མཐུན་ཡིན་པའི་ཕྱིར། 
ཡང་ཁ་ཅིག་ན་རེ། ཡུལ་ཅན་ཡིན་ན་རྗོད་བྱེད་ཀྱི་སྒྲ་དང་ཤེས་
པ་དང་གང་ཟག་གསུམ་པོ་གང་རུང་ཡིན་པས་ཁྱབ་ཟེར་ན། མིག་དབང་
ཆོས་ཅན། སྒྲ་ཤེས་གང་ཟག་གསུམ་གང་རུང་ཡིན་པར་ཐལ། ཡུལ་ཅན་
ཡིན་པའི་ཕྱིར། དེར་ཐལ། དེའི་ཡུལ་གཟུགས་ཀྱི་སྐྱེ་མཆེད་ཡོད་པའི་ཕྱིར། 

- 115 -

འབྲས་སྤུངས་སྒོ་མང་གློག་རྡུལ་གཙུག་ལག་དེབ་ཨང་།༼  ༦༡  ༽ཀུན་མཁྱེན་བསྡུས་གྲྭ་ཕྱོགས་བསྒྲིགས།

དེར་ཐལ། ཡུལ་ཅན་མིག་དབང་རྣ་དབང་སྣ་དབང་ལྕེ་དབང་ལུས་དབང་
ལྔ་དང༌། དེ་ལྔའི་ཡུལ་གཟུགས་ཀྱི་སྐྱེ་མཆེད། སྒྲའི་དེ། དྲིའི་དེ། རོའི་དེ། 
རེག་བྱའི་སྐྱེ་མཆེད་ལྔ་དང་གཟུགས་ཅན་བཅུ་ཡོད་པའི་ཕྱིར། མཛོད་ལས། 
གཟུགས་ཅན་བཅུ་ནི་བསགས་པའོ། །ཞེས་གསུངས་པའི་ཕྱིར། འདོད་མི་
ནུས་ཏེ། སྒྲ་ཤེས་གང་ཟག་གང་ཡང་མ་ཡིན་པའི་ཕྱིར། དེར་ཐལ། དབང་
པོ་གཟུགས་ཅན་པ་ཡིན་པའི་ཕྱིར། དེར་ཐལ། མིག་དབང་ཡིན་པའི་ཕྱིར། 
དེ་བཞིན་དུ་རྣ་དབང་སོགས་འཕེན་སླ། 
ཡང་ཁ་ཅིག ། སྒྲ་ཡིན་ན། ཡུལ་ཅན་ཡིན་པས་ཁྱབ་ཟེར་ན། 
རོལ་མོའི་སྒྲ་ཕལ་པ་ཆོས་ཅན། ཡུལ་ཅན་ཡིན་པར་ཐལ། སྒྲ་ཡིན་པའི་
ཕྱིར། ཁྱབ་པ་ཁས། འཁོར་གསུམ། དེར་ཐལ། རོལ་མོའི་སྒྲ་ཡིན་པའི་ཕྱིར། 
ཆོས་ཅན་དེའི་ཕྱིར། འདོད་ན། ཁྱོད་ཀྱི་བརྗོད་བྱ་ཡོད་པར་ཐལ། སྒྲ་གང་
ཞིག །ཡུལ་ཅན་ཡིན་པའི་ཕྱིར། འདོད་ན། རྗོད་བྱེད་ཀྱི་སྒྲ་ཡིན་པར་ཐལ། 
ཁྱོད་བརྗོད་བྱ་དང་ལྡན་པའི་སྒྲ་ཡིན་པའི་ཕྱིར། འདོད་མི་ནུས་ཏེ། རྗོད་
བྱེད་མ་ཡིན་པའི་སྒྲ་ཡིན་པའི་ཕྱིར། ཆོས་ཅན་དེ་དང་གཅིག་ཡིན་པའི་
ཕྱིར། ཡང་ཁ་ཅིག ། བརྗོད་བྱེད་ཀྱི་སྒྲ་ཡིན་ན། ཁྱོད་ཀྱི་བརྗོད་དོན་ཡོད་
པས་ཁྱབ་ཟེར་ན། གང་ཟག་རྟག་པ་ཡིན་ཞེས་པའི་སྒྲ་ཆོས་ཅན། ཁྱོད་
ཀྱི་བརྗོད་དོན་ཡོད་པར་ཐལ། ཁྱོད་རྗོད་བྱེད་ཀྱི་སྒྲ་ཡིན་པའི་ཕྱིར། དེར་
ཐལ། ཁྱོད་གང་ཟག་རྟག་པ་རྗོད་པར་བྱེད་པའི་སྒྲ་ཡིན་པའི་ཕྱིར། ཆོས་
ཅན་དེའི་ཕྱིར། རྩ་བར་འདོད་ན། གང་ཟག་རྟག་པ་ཡིན་པ་ཡོད་པར་ཐལ་
ལོ། འདོད་པའི་ཕྱིར། ཡང་ཁ་ཅིག་ན་རེ། གང་ཟག་རྟག་པར་སྟོན་པའི་སྒྲ་
ཡིན་ན། ཁྱོད་ཀྱི་བརྗོད་བྱ་མེད་པས་ཁྱབ་ཟེར་ན། གང་ཟག་རེ་ཞིག་རྟག་

- 116 -

འབྲས་སྤུངས་སྒོ་མང་གློག་རྡུལ་གཙུག་ལག་དེབ་ཨང་།༼  ༦༡  ༽བསྡུས་གྲྭའི་རྣམ་གཞག་ལེགས་བཤད།

པར་སྟོན་པའི་མདོ་ཆོས་ཅན། དེར་ཐལ། དེའི་ཕྱིར། ཁྱབ་པ་ཁས། རྟགས་
གྲུབ་སྟེ། དེ་ཡོད་པའི་ཕྱིར། དེར་ཐལ། གང་ཟག་རྟག་གཅིག་རང་དབང་
ཅན་དུ་སྟོན་པའི་མདོ་ཡོད་པའི་ཕྱིར། རྟགས་སླ། རྩ་བར་འདོད་མི་ནུས་ཏེ། 
དེའི་བརྗོད་བྱ་ཡོད་པའི་ཕྱིར། དེར་ཐལ། ཁྱོད་མདོ་ཡིན་པའི་ཕྱིར། ཡང་ཁ་
ཅིག་ན་རེ། ཡུལ་དང་ཤེས་བྱ་དོན་གཅིག་ཀྱང་ཡུལ་དང་གཞལ་བྱ་དོན་མི་
གཅིག་སྟེ། སྒྲ་རྟག་པའི་དོན་སྤྱི་དེ་ཡུལ་དང་ཤེས་བྱ་གཉིས་ཀ་ཡིན་ཀྱང༌། 
གཞལ་བྱ་མ་ཡིན་པའི་ཕྱིར་ཏེ། སྒྲ་རྟག་འཛིན་རྟོག་པའི་གཞལ་བྱ་མ་ཡིན་
པའི་ཕྱིར་ཟེར་རོ། འོ་ན། ཡུལ་ཡིན་ན་གཞལ་བྱ་ཡིན་དགོས་ན། བློ་དེའི་
ཡུལ་ཡིན་ན་བློ་དེའི་གཞལ་བྱ་ཡིན་དགོས་པར་ཐལ། ཡུལ་དང་གཞལ་
བྱ་དོན་མི་གཅིག་པའི་རྒྱུ་མཚན་དེའི་ཕྱིར། འདོད་ན། མེའི་རྒྱུ་ཡིན་ན་
མེའི་འབྲས་བུ་ཡིན་དགོས་པར་ཐལ། རྒྱུ་ཡིན་ན་འབྲས་བུ་ཡིན་དགོས་
པའི་ཕྱིར། འཁོར་གསུམ། གཞན་ཡང༌། བུམ་པའི་སྒྲ་དོན་ཆོས་ཅན། བུམ་
པ་ཞེས་པའི་སྒྲའི་ཤེས་བྱ་ཡིན་པར་ཐལ། བུམ་པ་ཞེས་པའི་སྒྲའི་ཡུལ་ཡིན་
པའི་ཕྱིར། མ་ཁྱབ་ན། ཡུལ་དང་ཤེས་བྱ་ཡང་དོན་མི་གཅིག་པར་ཐལ། མ་
ཁྱབ་པ་དེའི་ཕྱིར། འཁོར་གསུམ་སོང༌། མ་ཁྱབ་མཚམས་ལ། མ་གྲུབ་ན། 
བུམ་པ་ཆོས་ཅན། ཁྱོད་ཀྱི་སྒྲ་དོན་ཁྱོད་ཅེས་བརྗོད་པའི་སྒྲའི་ཡུལ་ཡིན་
པར་ཐལ། ཁྱོད་གཞི་གྲུབ་པའི་ཕྱིར། འཁོར་གསུམ། 
ཡང་ཁ་ཅིག་ན་རེ། ཡུལ་དང་གཞལ་བྱ་དོན་མི་གཅིག་སྟེ། 
གཞལ་བྱ་ལ་རང་མཚན་ཁོ་ནར་ངེས་པའི་ཕྱིར་ཟེར་ན། གཞལ་བྱ་ཡིན་
ན་རང་མཚན་ཡིན་པས་ཁྱབ་པར་ཐལ། གཞལ་བྱ་ལ་རང་མཚན་ཁོ་ནར་
ངེས་པའི་ཕྱིར། འདོད་ན། དེ་མི་འཐད་པར་ཐལ། གཞལ་བྱ་ལ་རང་མཚན་

- 117 -

འབྲས་སྤུངས་སྒོ་མང་གློག་རྡུལ་གཙུག་ལག་དེབ་ཨང་།༼  ༦༡  ༽ཀུན་མཁྱེན་བསྡུས་གྲྭ་ཕྱོགས་བསྒྲིགས།

སྤྱི་མཚན་གཉིས་ཡོད་པའི་ཕྱིར། རྣམ་འགྲེལ་ལས། གཞལ་བྱ་གཉིས་ཕྱིར་
ཞེས་གསུངས་པའི་ཕྱིར། འཁོར་གསུམ། ཡང་ཁ་ཅིག་ན་རེ། ཡུལ་ཡིན་ན་
དངོས་པོ་ཡིན་པས་ཁྱབ་ཟེར་ན། དངོས་མེད་ཆོས་ཅན། དངོས་པོ་ཡིན་
པར་ཐལ། ཡུལ་ཡིན་པའི་ཕྱིར། དེར་ཐལ། བློས་རིག་པར་བྱ་བ་ཡིན་པའི་
ཕྱིར། ཁྱབ་སྟེ། དེ་ཡུལ་གྱི་མཚན་ཉིད་ཡིན་པའི་ཕྱིར། སྡེ་བདུན་རྒྱན་ལས། 
ཡུལ་གྱི་མཚན་ཉིད་བློས་རིག་པར་བྱ་བའོ། །ཞེས་གསུངས་པའི་ཕྱིར། 
དེ་ལ་ཁོ་ན་རེ། ཟླ་གཅིག་ཟླ་གཉིས་ཡིན་པ་ཆོས་ཅན། ཡུལ་ཡིན་
པར་ཐལ། བློས་རིག་པར་བྱ་བ་ཡིན་པའི་ཕྱིར། དེར་ཐལ། ཟླ་གཅིག་ཟླ་
གཉིས་སུ་འཛིན་པའི་བློས་རིག་པར་བྱ་བ་ཡིན་པའི་ཕྱིར་ན་ཁ་ཅིག་མ་
ཁྱབ་ཟེར། དེར་ཐལ། ཟླ་གཅིག་ཟླ་གཉིས་སུ་འཛིན་པའི་བློས་བཟུང་བའི་
ཕྱིར་ན་མ་ཁྱབ་སྟེ། དེས་དེ་བཟུང་ཡང་དེས་རིག་པར་བྱ་བ་མེད་པའི་ཕྱིར། 
དེར་ཐལ། དེ་ལོག་ཤེས་ཡིན་པའི་ཕྱིར། འདི་ལ་སྔོན་གྱི་སྟོན་པ་མང་པོའང་
འཁྲུལ་བས་ཞིབ་ཆ་དེ་ལྟར་ཤེས་པར་གྱིས། གཞན་ཡང༌། ཟླ་གཅིག་ཟླ་
གཉིས་ཡིན་པ་དེ་ཟླ་གཉིས་སུ་སྣང་བའི་བློའི་ཡུལ་དུ་བྱ་རུང་ཡིན་པར་
ཐལ། དེ་བློ་དེས་རིག་པར་བྱ་བ་ཡིན་པའི་ཕྱིར། ཁྱབ་སྟེ། ཟླ་གཅིག་ཟླ་
གཉིས་སུ་འཛིན་བློས་རིག་པར་བྱ་རུང་བ་མི་སྲིད་པའི་ཕྱིར། དེར་ཐལ། 
དེ་ལོག་ཤེས་ཡིན་པའི་ཕྱིར། རྩ་བར་འདོད་ན། ཁྱོད་ལོག་ཤེས་མ་ཡིན་
པར་ཐལ། ཟླ་གཅིག་ཟླ་གཉིས་ཡིན་པ་ཁྱོད་ཀྱི་ཡུལ་དུ་བྱ་རུང་བ་ཡིན་
པའི་ཕྱིར། མ་ཁྱབ་ན་ཁྱབ་པར་ཐལ། དེ་དེའི་ཡུལ་དུ་བྱ་བ་མི་སྲིད་པའི་
ཕྱིར། མ་ཁྱབ་ན། རུང་བ་ཞེས་པའི་དོན་མེད་པར་ཐལ་ལོ། གོང་དུ་མ་གྲུབ་
ན། དེར་ཐལ། དེའི་ཡུལ་དུ་བྱ་མི་སྲིད་པའི་ཕྱིར། དེ་བཞིན་དུ་སྤྲོ་ཚུལ་དུ་

- 118 -

འབྲས་སྤུངས་སྒོ་མང་གློག་རྡུལ་གཙུག་ལག་དེབ་ཨང་།༼  ༦༡  ༽བསྡུས་གྲྭའི་རྣམ་གཞག་ལེགས་བཤད།

མ་ཤེས་སླའོ། །
དྲུག་པ་ལྡོག་པ་ངོས་འཛིན་ནི། ཁ་ཅིག་ན་རེ། བུམ་པ་ཡིན་ན། 
བུམ་པའི་ལྡོག་པ་ཡིན་པས་ཁྱབ་ཟེར་ན། གསེར་བུམ་ཆོས་ཅན། བུམ་པའི་
ལྡོག་པ་ཡིན་པར་ཐལ། བུམ་པ་ཡིན་པའི་ཕྱིར། དེར་ཐལ། བུམ་པའི་བྱེ་
བྲག་ཡིན་པའི་ཕྱིར། ཆོས་ཅན་དེ་དང་གཅིག་ཡིན་པའི་ཕྱིར། རྩ་བར་
འདོད་ན། དེ་ཆོས་ཅན། བུམ་པའི་རང་ལྡོག་ཡིན་པར་ཐལ། འདོད་པའི་
ཕྱིར། འདོད་ན། བུམ་པ་དང་གཅིག་ཡིན་པར་ཐལ། འདོད་པའི་ཕྱིར། མ་
ཁྱབ་ན། ཁྱོད་ཀྱི་ལྡོག་པ་ཡིན་ན་ཁྱོད་དང་གཅིག་ཡིན་པས་ཁྱབ་པར་ཐལ། 
ཁྱོད་གཞི་གྲུབ་པའི་ཕྱིར། གོང་དུ་འདོད་ན། དེ་ཆོས་ཅན། བུམ་པ་དང་
གཅིག་མ་ཡིན་པར་ཐལ། བུམ་པ་དང་ཐ་དད་ཡིན་པའི་ཕྱིར། དེར་ཐལ། 
གསེར་བུམ་དང་གཅིག་ཡིན་པའི་ཕྱིར། མ་གྲུབ་ན། དེ་ཆོས་ཅན། ཁྱོད་ཁྱོད་
དང་གཅིག་ཡིན་པར་ཐལ། ཁྱོད་ཁྱོད་དང་ལྡོག་པ་གཅིག་ཡིན་པའི་ཕྱིར། 
མ་གྲུབ་ན། གསེར་བུམ་དང་གསེར་བུམ་ཆོས་ཅན། རང་ལྡོག་གཅིག་ཡིན་
པར་ཐལ། རང་ལྡོག་གཅིག་དང་སོ་སོ་བ་གང་རུང་གང་ཞིག །རང་ལྡོག་
སོ་སོ་བ་མ་ཡིན་པའི་ཕྱིར། དང་པོ་གྲུབ་སྟེ། གཞི་གྲུབ་པའི་ཕྱིར། གཉིས་པ་
གྲུབ་སྟེ། སོ་སོ་བ་མ་ཡིན་པའི་ཆོས་ཡིན་པའི་ཕྱིར། ཁྱབ་སྟེ། དེ་གཅིག་གི་
མཚན་ཉིད་ཡིན་པའི་ཕྱིར། སྡེ་བདུན་རྒྱན་ལས། གཅིག་གི་མཚན་ཉིད་སོ་
སོ་མིན་པའི་ཆོས། ཞེས་གསུངས་པའི་ཕྱིར། 
དེ་ལ་ཁོ་ན་རེ། གཞི་གྲུབ་ན། རང་ལྡོག་གཅིག་ཡིན་པས་ཁྱབ་
པར་ཐལ། གཞི་གྲུབ་ན། ཁྱོད་ཁྱོད་དང་གཅིག་ཡིན་པས་ཁྱབ་པའི་ཕྱིར་
ན་མ་ཁྱབ། རྟགས་དེར་ཐལ། གཞི་གྲུབ་ན། ཁྱོད་ཁྱོད་དང་ཐ་དད་མ་ཡིན་

- 119 -

འབྲས་སྤུངས་སྒོ་མང་གློག་རྡུལ་གཙུག་ལག་དེབ་ཨང་།༼  ༦༡  ༽ཀུན་མཁྱེན་བསྡུས་གྲྭ་ཕྱོགས་བསྒྲིགས།

པས་ཁྱབ་པའི་ཕྱིར། རྩ་བར་འདོད་ན། ཀ་བ་དང་བུམ་པ་གཉིས་ཆོས་ཅན། 
རང་ལྡོག་གཅིག་ཡིན་པར་ཐལ། གཞི་གྲུབ་པའི་ཕྱིར། འདོད་མི་ནུས་ཏེ། 
རང་ལྡོག་པ་ཐ་དད་པའི་ཆོས་ཡིན་པའི་ཕྱིར། དེར་ཐལ། རང་ལྡོག་པ་སོ་
སོ་བའི་ཆོས་ཡིན་པའི་ཕྱིར། རྟགས་སླ། ཁྱབ་སྟེ། དེ་རང་ལྡོག་ཐ་དད་པའི་
མཚན་ཉིད་ཡིན་པའི་ཕྱིར། སྡེ་བདུན་རྒྱན་ལས། ལྡོག་པ་ཐ་དད་པ་ཉིད་ཀྱི་
མཚན་ཉིད། རང་ལྡོག་སོ་སོ་བ། དཔེར་ན་རིམ་བཞིན་ཀ་བུམ་ལྟ་བུ་དང༌། 
བྱས་མི་རྟག་བུའོ། ཞེས་གསུངས་པའི་ཕྱིར། དེས་ན་ཀ་བུམ་གཉིས་རྫས་སོ་
སོ་བ་དང་ལྡོག་པ་སོ་སོ་བ་གཉིས་ཀ་ཡིན་ལ། བྱས་མི་རྟག་ནི་རྫས་གཅིག་
ཀྱང་ལྡོག་པ་སོ་སོ་བ་ཡིན་པའི་ཕྱིར། དེར་ཐལ། བྱས་མི་རྟག་གཉིས་ངོ་བོ་
གཅིག་ཀྱང་ཞེན་རིག་གི་ངོར་ཐ་དད་ཡིན་པའི་ཕྱིར། དེར་ཐལ། དེ་གཉིས་
ངོ་བོ་གཅིག་ཀྱང་བྱས་འཛིན་རྟོག་པས་མི་རྟག་པར་འཛིན་པར་མ་ངེས་
པའི་ཕྱིར། རྣམ་འགྲེལ་ལས། དངོས་པོའི་ངོ་བོ་གཅིག་ཉིད་ཕྱིར། །ངོ་བོ་ཐ་
དད་བློ་གང་ལས། །ཞེས་གསུངས་པའི་ཕྱིར། 
དེ་ལ་ཁོ་ན་རེ། བུམ་པ་ཆོས་ཅན། བྱས་པ་དང་ངོ་བོ་གཅིག་པར་
ཐལ། བྱས་པའི་བྱེ་བྲག་ཡིན་པའི་ཕྱིར། འདོད་ན། དེ་ཆོས་ཅན། བྱས་པ་
དང་རྫས་གཅིག་པར་ཐལ། བྱས་པ་དང་ངོ་བོ་གཅིག་པའི་ཕྱིར་ན་རྣམ་པ་
གཅིག་ཏུ་མ་ཁྱབ་སྟེ། བྱས་པའི་ལྡོག་པ་བྱས་པ་དང་ངོ་བོ་གཅིག་ཀྱང་བྱས་
པ་དང་རྫས་མི་གཅིག་པའི་ཕྱིར་ཏེ། དེ་རྫས་སུ་མ་གྲུབ་པའི་ཕྱིར་ཏེ། དེ་
དངོས་མེད་ཡིན་པའི་ཕྱིར། གོང་དུ་འདོད་བྱས་པ་ལ། དེ་ཆོས་ཅན། བྱས་
པ་དང་ཉེར་ལེན་གཅིག་ལས་སྐྱེས་པར་ཐལ། བྱས་པ་དང་རྫས་གཅིག་
པའི་ཕྱིར་ན་མ་ཁྱབ་སྟེ། རྫས་རིགས་གཅིག་པ་དང༌། རྫས་རིགས་མཐུན་

- 120 -

འབྲས་སྤུངས་སྒོ་མང་གློག་རྡུལ་གཙུག་ལག་དེབ་ཨང་།༼  ༦༡  ༽བསྡུས་གྲྭའི་རྣམ་གཞག་ལེགས་བཤད།

པ་ཉེར་ལེན་གཅིག་ལས་སྐྱེས་པར་འཇོག་དགོས་པའི་ཕྱིར། དེར་ཐལ། 
རྫས་རིགས་གཅིག་དང་རྫས་རིགས་ཐ་དད་པ་ནི་ཉེར་ལེན་གཅིག་ལས་
སྐྱེས་པ་དང་ཉེར་ལེན་ཐ་དད་པ་ལས་སྐྱེས་པར་འཇོག་པའི་ཕྱིར། རྣམ་
འགྲེལ་ལས། ཐ་དད་རྒྱུ་ཐ་དད་ལས་ཡིན། །ཞེས་པར་ཤཱཀྱ་བློས། དེ་བས་ན་
རིགས་མཐུན་པ་དང་རིགས་མཐུན་པ་མ་ཡིན་པའི་རྒྱུན་ཐ་དད་པ་རྣམ་
པར་བཞག་པ་ནི་ཉེ་བར་ལེན་པས་བྱས་པ་ཉིད་ཡིན་ནོ། །ཞེས་གསུངས་
པའི་ཕྱིར། ཡང་ཁ་ཅིག་ན་རེ། རྫས་རིགས་གཅིག་ན། རྫས་གཅིག་པས་
ཁྱབ་ཟེར་ན། ནས་ཀྱི་ས་བོན་འབྲུ་གཅིག་ལས་སྐྱེས་པའི་ནས་འབྲུ་སྔ་མ་
དང་ཕྱི་མ་རིམ་པས་སྐྱེས་པ་རྣམས་ཆོས་ཅན། རྫས་གཅིག་པར་ཐལ། རྫས་
རིགས་གཅིག་པའི་ཕྱིར། འཁོར་གསུམ། དེར་ཐལ། རྫས་ནས་ཀྱི་རིགས་སུ་
གཅིག་ཡིན་པའི་ཕྱིར། དེར་ཐལ། ནས་གཅིག་གིས་ཉེར་ལེན་བྱས་ནས་
སྐྱེས་པའི་ནས་ཡིན་པའི་ཕྱིར། ཁྱབ་སྟེ། དེ་ལ་རྫས་རིགས་གཅིག་པ་དང༌། 
འདྲ་བ་དང༌། རྫས་རིགས་མཐུན་པ་གསུམ་ཆར་འཇོག་པའི་ཕྱིར། སྡེ་བདུན་
རྒྱན་ལས། ཉེར་ལེན་གཅིག་ལས་སྐྱེས་པའི་དངོས་པོ་ཐ་དད་པ་རྣམས་
ཕན་ཚུན་རྫས་ཀྱིས་མཐུན་པ་དང་གཅིག་པ་དང་འདྲ་བ་ཞེས་བྱའོ། །ཞེས་
གསུངས་པའི་ཕྱིར། རྩ་བར་འདོད་ན། དེ་འདྲའི་ནས་རྣམས་རྫས་གཅིག་མ་
ཡིན་པར་ཐལ། རྫས་ཐ་དད་ཡིན་པའི་ཕྱིར། དེར་ཐལ། སྔ་ཕྱི་སོ་སོར་གྲུབ་
པའི་ནས་ཡིན་པའི་ཕྱིར། ཁྱབ་སྟེ། དེ་རྒྱུ་འབྲས་ཡིན་པའི་ཕྱིར། རྒྱུ་འབྲས་
རྫས་གཅིག་མི་རུང་བའི་ཕྱིར། རིགས་གཅིག་ན་རྫས་གཅིག་པས་ཁྱབ་པར་
ཐལ། རྫས་རིགས་གཅིག་ན་རྫས་གཅིག་པས་ཁྱབ་པའི་ཕྱིར། རྟགས་ཁས། 
འདོད་ན། བུམ་པའི་ནམ་མཁའ་དང༌། ཁང་པའི་ནམ་མཁའ་གཉིས་ཆོས་

- 121 -

འབྲས་སྤུངས་སྒོ་མང་གློག་རྡུལ་གཙུག་ལག་དེབ་ཨང་།༼  ༦༡  ༽ཀུན་མཁྱེན་བསྡུས་གྲྭ་ཕྱོགས་བསྒྲིགས།

ཅན། རྫས་གཅིག་པར་ཐལ། རིགས་གཅིག་པའི་ཕྱིར། ཁྱབ་པ་ཁས། རྟགས་
གྲུབ་སྟེ། ནམ་མཁར་རིགས་གཅིག་པའི་ཕྱིར། དེར་ཐལ། གཟུགས་ཅན་
བཀག་ཙམ་གྱིས་ནམ་མཁར་རིགས་གཅིག་པའི་ཕྱིར། དེར་ཐལ། དངོས་པོ་
ལ་སོགས་པ་སྒྲུབ་པའི་རིགས་གཅིག་ཚུལ་དང༌། བུམ་མེད་སོགས་དགག་
བའི་རིགས་གཅིག་ཚུལ་གཉིས་ཡོད་པའི་ཕྱིར། སྡེ་བདུན་རྒྱན་ལས། བུམ་
པ་ལ་སོགས་པ་སྒྲུབ་པ་དངོས་པོ་པ་རྣམས་ཀྱི་རིགས་གཅིག་ཚུལ་དང༌། 
བུམ་མེད་ལ་སོགས་པ་དགག་པ་རྣམས་ཀྱི་རིགས་གཅིག་ཚུལ་གཉིས་
ཡིན་ལ། ཞེས་གསུངས་པའི་ཕྱིར། 
རང་ལུགས་ལ། སོ་སོ་བ་མ་ཡིན་པའི་ཆོས་གཅིག་གི་མཚན་ཉིད། 
མཚན་གཞི་བུམ་པ་ལྟ་བུ། དེ་ལ་དབྱེ་ན་ངོ་བོ་གཅིག་པ་དང༌། ལྡོག་པ་
གཅིག་པ་དང༌། རིགས་གཅིག་པ་དང༌། རྫས་རིགས་གཅིག་པ་དང་བཞི། 
ངོ་བོ་སོ་སོ་བ་མ་ཡིན་པར་སྐྱེས་པ་དེ། རྫས་གཅིག་གི་མཚན་ཉིད། མཚན་
གཞི་བྱས་པ་དང་མི་རྟག་པ་གཉིས་ལྟ་བུ། ངོ་བོ་སོ་སོ་བ་མ་ཡིན་པའི་
འདུས་མ་བྱས་ཀྱི་ཆོས་དེ། འདུ་མ་བྱས་ཀྱི་ངོ་བོ་གཅིག་པའི་མཚན་ཉིད། 
མཚན་གཞི་ཤེས་བྱ་དང་ཡོད་པ་ལྟ་བུ། གཉིས་པ་ནི། རང་ལྡོག་སོ་སོ་བ་མ་
ཡིན་པའི་ཆོས། ལྡོག་པ་གཅིག་པའི་མཚན་ཉིད། མཚན་གཞི་བྱས་པ་དང་
བྱས་པ་ལྟ་བུའམ་བུམ་པ་དང་བུམ་པ་ལྟ་བུ། གསུམ་པ་ནི། རིགས་སོ་སོ་
བ་མ་ཡིན་པའི་ཆོས་རིགས་གཅིག་པའི་མཚན་ཉིད། མཚན་གཞི་དཀར་
ཟལ་དང་ནག་སྒུར་ལྟ་བུ། གོ་ཐོབ་བྱས་ན། རང་གི་རིགས་གང་དུ་སོ་སོ་
བ་མ་ཡིན་པའི་ཆོས། རིགས་གཅིག་པའི་མཚན་ཉིད། རྣམ་གྲངས་རིགས་
གཅིག་པ་དང༌། རིགས་འདྲ་བ་དང༌། རིགས་མཐུན་པ་རྣམས་དོན་གཅིག 

- 122 -

འབྲས་སྤུངས་སྒོ་མང་གློག་རྡུལ་གཙུག་ལག་དེབ་ཨང་།༼  ༦༡  ༽བསྡུས་གྲྭའི་རྣམ་གཞག་ལེགས་བཤད།

དབྱེ་ན་སྒྲུབ་པའི་དངོས་པོ་རིགས་གཅིག་ཉེར་ལེན་གཅིག་ལས་སྐྱེས་པ། 
དགག་པ་རིགས་གཅིག་ལ་ནི་རང་གི་དགག་བྱའི་ཆོས་འདྲ་བའི་དགག་
པ་དེ། དགག་བྱའི་རིགས་གཅིག་པའི་མཚན་ཉིད་ཡིན་ཏེ། འདིའི་རིགས་
གཅིག་ཚུལ་དགག་བྱའི་སྒོ་ནས་འཇོག་པའི་ཕྱིར། དཔེར་ན། བུམ་པའི་
ནམ་མཁའ་དང་ཕོར་པའི་ནམ་མཁའ་ལྟ་བུའམ་བུམ་པའི་བདག་མེད་དང་
གང་ཟག་གི་བདག་མེད་ལྟ་བུ་ཡིན་ནོ། །བཞི་པ་ནི། ཉེར་ལེན་གཅིག་ལས་
སྐྱེས་པའི་དངོས་པོ་དེ། རྫས་རིགས་གཅིག་པའི་མཚན་ཉིད། འདི་ཡང་
སྔར་བཤད་ལ། རྣམ་འགྲེལ་ལས། ཐ་དད་མཚུངས་པ་ཡིན་ན་རིགས། །ཉེ་
བ་གང་གིས་འགའ་ཞིག་ལ། །རབ་འཇུག་ཅེས་གསུངས་སོ། །ཡང་ཐ་དད་ལ་
མཚན་ཉིད། མཚན་གཞི། དབྱེ་བ་གསུམ། དང་པོ་ནི། སོ་སོ་བ་དེ། ཐ་དད་
ཀྱི་མཚན་ཉིད། གཉིས་པ་ནི། མཚན་གཞི་རྟག་པ་དང༌། མི་རྟག་པ་གཉིས་
ལྟ་བུ། ངོ་བོ་ཐ་དད་པ་དང༌། རིགས་ཐ་དད་པ་དང༌། ལྡོག་པ་ཐ་དད་པ་
གསུམ། ངོ་བོ་སོ་སོ་བ་དེ། ངོ་བོ་ཐ་དད་ཀྱི་མཚན་ཉིད། མཚན་གཞི་མེ་དང་
གྲང་བ་ལྟ་བུ། དབྱེ་ན། ངོ་བོ་དང་རྫས་གཉིས་ཀ་ཐ་དད་པ་སྣང་མུན་ལྟ་བུ་
དང༌། ངོ་བོ་ཁོ་ན་ཐ་དད་པ་བདེན་གྲུབ་དང་བདེན་འཛིན་གྱི་ཆོས་གཉིས་
ལྟ་བུ། གཉིས་པ་ནི། རིགས་སོ་སོ་བ་རིགས་ཐ་དད་ཀྱི་མཚན་ཉིད། དཔེར་
ན། བུམ་པ་དང་བ་གླང་ལྟ་བུའམ་བེམ་པོ་དང་ཤེས་པ་ལྟ་བུའོ། །གསུམ་པ་
ནི། རང་ལྡོག་སོ་སོ་བའི་ཆོས་དེ། ལྡོག་པ་ཐ་དད་ཀྱི་མཚན་ཉིད། དཔེར་ན། 
བྱས་མི་རྟག་ལྟ་བུ། 
དེ་ལ་ཁོ་ན་རེ། རྟག་མི་རྟག་གཉིས་ཀྱང་རིགས་གཅིག་པར་ཐལ། 
དེ་གཉིས་ཤེས་བྱར་རིགས་གཅིག་པའི་ཕྱིར་ན་མ་ཁྱབ། འོ་ན། ཁྱོད་རང་

- 123 -

འབྲས་སྤུངས་སྒོ་མང་གློག་རྡུལ་གཙུག་ལག་དེབ་ཨང་།༼  ༦༡  ༽ཀུན་མཁྱེན་བསྡུས་གྲྭ་ཕྱོགས་བསྒྲིགས།

ལ་ཤེས་བྱར་རིགས་གཅིག་ན། རིགས་གཅིག་པས་ཁྱབ་པར་ཐལ། རྟག་མི་
རྟག་གཉིས་རིགས་གཅིག་པའི་ཕྱིར། འཁོར་གསུམ། འདོད་ན། ཆོས་ཐམས་
ཅད་རིགས་གཅིག་པར་ཐལ། འདོད་པའི་ཕྱིར། འཁོར་གསུམ། རིགས་མི་
མཐུན་ཤེས་བྱ་ལ་མི་སྲིད་པར་ཐལ། ཆོས་ཐམས་ཅད་རིགས་མཐུན་པའི་
ཕྱིར། འཁོར་གསུམ། གཞན་ཡང༌། སྣང་མུན་གཉིས་རྫས་གཅིག་པར་ཐལ། 
ཆོས་ཐམས་ཅད་ངོ་བོ་གཅིག་པའི་ཕྱིར། དེར་ཐལ། ཤེས་བྱར་ངོ་བོ་གཅིག་
པའི་ཕྱིར་ན་ཡང་མ་ཁྱབ། འདོད་ན། རྫས་ཐ་དད་མེད་པར་ཐལ། འདོད་
པའི་ཕྱིར། འཁོར་གསུམ། འདོད་ན། རྒྱུ་འབྲས་གཉིས་རྫས་ཐ་དད་མ་ཡིན་
པར་ཐལ་ལོ། འདོད་པའི་ཕྱིར། འཁོར་གསུམ། དེ་ལྟར་མི་ཤེས་པར་བསྡུས་
གྲྭ་ཞེས་པའི་མིང་ཙམ་ཤེས་པས་བསྡུས་གྲྭའི་ཁུར་བོ་ཞོག་ལ་ཉི་མ་འདེ་ན་
དགའ་བར་འདུག་གོ །
སྨྲས་པ། སྤྱི་ཁྱབ་བྱེ་བྲག་སྦྱར་བའི་ཁྱབ་པ་དང༌། །ངོ་བོ་ལྡོག་
པ་རྫས་དང་རིགས་སོགས་ལ། །གཅིག་དང་ཐ་དད་རྣམ་དབྱེ་མི་ཤེས་
པར། །བསྡུས་གྲྭ་སྨྲ་དེ་ཆོས་མིན་དགའ་ཚལ་ཙམ། །ཞེས་བར་སྐབས་ཀྱི་
ཚིགས་སུ་བཅད་པའོ། །དེས་དྲུག་པ་ལྡོག་པ་ངོས་འཛིན་དང༌། བདུན་པ་
གཅིག་ཐ་དད་དེ། བསྡུས་ཚན་བདུན་བཤད་ཟིན་ཏོ། །
བརྒྱད་པ་སྤྱི་བྱེ་བྲག་ལ། ཁ་ཅིག་ན་རེ། གཞི་གྲུབ་ན། སྤྱི་དང་བྱེ་
བྲག་གཉིས་ཀ་ཡིན་པས་ཁྱབ་ཟེར་ན། ཤེས་བྱ་ཆོས་ཅན། སྤྱི་དང་བྱེ་བྲག་
གཉིས་ཀ་ཡིན་པར་ཐལ། གཞི་གྲུབ་པའི་ཕྱིར། ཁྱབ་པ་ཁས། རྟགས་སླ། 
འདོད་ན། དེ་ཆོས་ཅན། བྱེ་བྲག་ཡིན་པར་ཐལ། དེ་གཉིས་ཀ་ཡིན་པའི་
ཕྱིར། རྟགས་ཁས། འཁོར་གསུམ། འདོད་ན། དེ་ཆོས་ཅན། ཁྱོད་ཀྱི་སྤྱི་ཡོད་

- 124 -

འབྲས་སྤུངས་སྒོ་མང་གློག་རྡུལ་གཙུག་ལག་དེབ་ཨང་།༼  ༦༡  ༽བསྡུས་གྲྭའི་རྣམ་གཞག་ལེགས་བཤད།

པར་ཐལ། འདོད་པའི་ཕྱིར། འདོད་ན། ཁྱོད་མ་ཡིན་པའི་ཆོས་ཡོད་པར་
ཐལ། འདོད་པའི་ཕྱིར། འདོད་མི་ནུས་ཏེ། ཁྱོད་མ་ཡིན་པ་མེད་པའི་ཕྱིར། 
ཡང་ཁ་ཅིག་ན་རེ། གཞི་གྲུབ་ན། སྤྱི་ཡིན་པས་ཁྱབ་ཟེར་ན། རྟག་དངོས་
གཉིས་ཆོས་ཅན། སྤྱི་ཡིན་པར་ཐལ། གཞི་གྲུབ་པའི་ཕྱིར། འདོད་ན། དེ་
མ་ཡིན་པར་ཐལ། ཁྱོད་ཡིན་པ་མི་སྲིད་པའི་ཕྱིར་རོ། དེར་ཐལ། བདག་
མེད་ཡིན་ན་ཁྱོད་མ་ཡིན་པས་ཁྱབ་པའི་ཕྱིར། དེ་བཞིན་དུ་ཀ་བུམ་སོགས་
འཕེན། དེ་ལ་ཁོ་ན་རེ། རྟག་དངོས་ཆོས་ཅན། ཁྱོད་ཡོད་པར་ཐལ། ཁྱོད་
གཉིས་ཡོད་པའི་ཕྱིར་ན་རྟག་དངོས་དེ་གཉིས་ཡོད་པར་མ་གྲུབ་པོ། །ཞེས་
བྱ། ཁ་ཅིག ། མ་ཁྱབ་ཟེར་ན། འོ་ན། ཁྱོད་དུ་མ་ཡོད་པར་ཐལ། ཁྱོད་གཉིས་
ཡོད་པའི་ཕྱིར། འདོད་ན། ཁྱོད་ཡོད་པར་ཐལ་ལོ། འདོད་པའི་ཕྱིར། འདོད་
མི་ནུས་ཏེ། རྟག་པའི་དངོས་པོ་མི་སྲིད་པའི་ཕྱིར། ཡང་ཁ་ཅིག་ན་རེ། ཡིན་
པ་སྲིད་པའི་ཤེས་བྱ་ཡིན་ན། ཁྱོད་སྤྱི་ཡིན་པས་ཁྱབ་ཟེར་ན། བུམ་པ་དང་
གཅིག་ཆོས་ཅན། སྤྱི་ཡིན་པར་ཐལ། ཡིན་པ་སྲིད་པའི་ཤེས་བྱ་ཡིན་པའི་
ཕྱིར། དེར་ཐལ། ཁྱོད་ཡིན་པ་ཡོད་པ་གང་ཞིག །ཤེས་བྱ་ཡིན་པའི་ཕྱིར། 
རྟགས་གཉིས་ཀ་གྲུབ་སྟེ། ཆོས་ཅན་དེའི་ལྡོག་པ་ཡིན་པའི་ཕྱིར། རྩ་བར་
འདོད་ན། བུམ་པ་དང་གཅིག་ཆོས་ཅན། ཁྱོད་རང་གི་གསལ་བ་དུ་མ་ལ་
རྗེས་སུ་འགྲོ་བར་ཐལ། ཁྱོད་སྤྱི་ཡིན་པའི་ཕྱིར། ཁྱབ་སྟེ། དེ་སྤྱིའི་མཚན་
ཉིད་ཡིན་པའི་ཕྱིར། འཁོར་གསུམ། འདོད་ན། ཁྱོད་ཡིན་པ་དུ་མ་ཡོད་པར་
ཐལ། འདོད་པ་དེའི་ཕྱིར། འདོད་ན། བུམ་པ་ཆོས་ཅན། ཁྱོད་དང་གཅིག་
ཡིན་པ་དུ་མ་མེད་པར་ཐལ། བདག་མེད་ཡིན་པའི་ཕྱིར། བྱས་པ་ལ་ཁོ་ན་
རེ། དུ་མ་ཆོས་ཅན། ཁྱོད་དང་གཅིག་ཡིན་པ་དུ་མ་མེད་པར་ཐལ། བདག་

- 125 -

འབྲས་སྤུངས་སྒོ་མང་གློག་རྡུལ་གཙུག་ལག་དེབ་ཨང་།༼  ༦༡  ༽ཀུན་མཁྱེན་བསྡུས་གྲྭ་ཕྱོགས་བསྒྲིགས།

མེད་ཡིན་པའི་ཕྱིར། འཁོར་གསུམ་ཟེར་ན། འདོད་བྱས་པར། ཁོ་ན་རེ། དུ་
མ་ཆོས་ཅན། ཁྱོད་ཁྱོད་དང་གཅིག་མ་ཡིན་པར་ཐལ། ཁྱོད་དང་གཅིག་
ཡིན་པའི་ཁྱོད་མེད་པའི་ཕྱིར་ན་རྣམ་པ་གཅིག་ཏུ་ཁྱབ་པ་མེད་མོད། ད་
དུང་མ་གྲུབ་བྱས་པར། དུ་མ་དང་གཅིག་ཡིན་པའི་དུ་མ་མེད་པར་ཐལ། 
དུ་མ་དང་གཅིག་ཡིན་པ་དུ་མ་མེད་པའི་ཕྱིར་ན་མ་ཁྱབ། རྟགས་གྲུབ་སྟེ། 
བདག་མེད་ཡིན་པའི་ཕྱིར། གོང་དུ་མ་ཁྱབ་མཚམས་ལ་ཁོ་རང་ལ། ཡིན་
པ་མི་སྲིད་པའི་ཤེས་བྱ་ཆོས་ཅན། ཁྱོད་ཁྱོད་དང་གཅིག་མ་ཡིན་པར་ཐལ། 
ཁྱོད་དང་གཅིག་ཡིན་པའི་ཁྱོད་མེད་པའི་ཕྱིར། ཁྱབ་པ་འགྲིག །འཁོར་
གསུམ། ཡིན་པ་མི་སྲིད་པའི་ཤེས་བྱ་དང་གཅིག་ཡིན་པའི་ཡིན་པ་མི་
སྲིད་པའི་ཤེས་བྱ་མེད་པར་ཐལ། དེ་ཡིན་པ་ཡོད། དེ་དང་གཅིག་ཡིན་
ན་ཡིན་པ་སྲིད་པའི་ཤེས་བྱ་ཡིན་པས་ཁྱབ་པའི་ཕྱིར། དེར་ཐལ། དེ་དང་
གཅིག་ཡིན་ན་སྤྱི་ཡིན་པས་ཁྱབ་པའི་ཕྱིར། འཁོར་གསུམ། གཞན་ཡང༌། 
དེ་དང་གཅིག་ཡིན་པའི་ཡིན་པ་མི་སྲིད་པའི་ཤེས་བྱ་མེད་པར་ཐལ། ཡིན་
པ་མི་སྲིད་པའི་རྟག་པ་ཡིན་ན་དེ་དང་གཅིག་མ་ཡིན་པས་ཁྱབ། ཡིན་པ་
མི་སྲིད་པའི་དངོས་པོ་ཡིན་ན་དེ་དང་གཅིག་མ་ཡིན་པས་ཁྱབ་པའི་ཕྱིར། 
དེར་ཐལ། ཡིན་པ་མི་སྲིད་པའི་རྟག་པ་དང༌། ཡིན་པ་མི་སྲིད་པའི་དངོས་
པོ་གང་རུང་ཡིན་ན། དེའི་བྱེ་བྲག་ཡིན་པས་ཁྱབ་པའི་ཕྱིར། 
ཡང་ཁ་ཅིག་ན་རེ། སྤྱི་གསུམ་པོ་གང་རུང་ཡིན་ན། སྤྱི་ཡིན་
པས་ཁྱབ་ཟེར་ན། འོ་ན། ཀ་བུམ་གཉིས་ཆོས་ཅན། སྤྱི་ཡིན་པར་ཐལ། སྤྱི་
གསུམ་པོ་གང་རུང་ཡིན་པའི་ཕྱིར། ཁྱབ་པ་ཁས། འཁོར་གསུམ། དེར་ཐལ། 
ཚོགས་སྤྱི་ཡིན་པའི་ཕྱིར། དེར་ཐལ།རགས་པ་ཡིན་པའི་ཕྱིར། ཁྱབ་སྟེ། 

- 126 -

འབྲས་སྤུངས་སྒོ་མང་གློག་རྡུལ་གཙུག་ལག་དེབ་ཨང་།༼  ༦༡  ༽བསྡུས་གྲྭའི་རྣམ་གཞག་ལེགས་བཤད།

རགས་པ་ཡིན་ན་རྡུལ་ཕྲ་རབ་དུ་མ་འདུས་པའི་ཚོགས་སྤྱི་ཡིན་པས་ཁྱབ་
པའི་ཕྱིར། དེར་ཐལ། དེས་ན་ཚོགས་སྤྱིའི་རང་ལྡོག་སྤྱི་མཚན་ཡིན་ཀྱང༌། 
དེ་དང་རང་མཚན་མི་འགལ་བའི་ཕྱིར། དེར་ཐལ། སྤྱི་དངོས་མེད་ཡིན་
ཀྱང་དེ་དང་དངོས་པོ་མི་འགལ་བའི་ཕྱིར། འཁོར་གསུམ། རྩ་བར་འདོད་
ན། དེ་ཆོས་ཅན། རང་གི་གསལ་བ་དུ་མ་ལ་རྗེས་འགྲོ་བྱེད་པ་ཡིན་པར་
ཐལ། སྤྱི་ཡིན་པའི་ཕྱིར། ཁྱབ་སྟེ། དེ་སྤྱིའི་མཚན་ཉིད་ཡིན་པའི་ཕྱིར། དེར་
ཐལ། ཆོས་ཅན་དེ་དང་གཅིག་ཡིན་པའི་ཕྱིར། ཡང་ཁ་ཅིག་ན་རེ། ཚོགས་
སྤྱི་ཡིན་ན། རང་གི་གསལ་བ་དུ་མ་འདུས་པས་ཁྱབ་ཟེར་ན། ཀ་བ་དང་
གཅིག་ཏུ་གྱུར་པའི་ཀ་བ་ཆོས་ཅན། རང་གི་གསལ་བ་དུ་མ་འདུས་པར་
ཐལ། ཚོགས་སྤྱི་ཡིན་པའི་ཕྱིར། རྟགས་སྔར་བཞིན། རྩ་བར་འདོད་ན། དེ་
ཆོས་ཅན། རང་གི་གསལ་བ་དུ་མ་ཡོད་པར་ཐལ། རང་གི་གསལ་བ་དུ་མ་
འདུས་པའི་ཕྱིར། རྟགས་ཁས། འཁོར་གསུམ། འདོད་ན། རང་གི་བྱེ་བྲག་དུ་
མ་ཡོད་པར་ཐལ་ལོ། འདོད་པའི་ཕྱིར། ཁྱབ་སྟེ། སྤྱི་གསལ་གཉིས་ཀྱི་དོན་
ཡོད་པའི་ཕྱིར། འཁོར་གསུམ། འདོད་མི་ནུས་ཏེ། བྱེ་བྲག་དུ་མ་མེད་པའི་
ཕྱིར། དེར་ཐལ། བྱེ་བྲག་དུ་མ་ཟད་ཁྱོད་ཡིན་པ་དུ་མའང་མེད་པའི་ཕྱིར། 
འཁོར་གསུམ། མ་གྲུབ་ན། ཀ་བ་ཆོས་ཅན། རྟགས་དེར་ཐལ། ཁྱོད་དང་
གཅིག་ཏུ་གྱུར་པའི་ཁྱོད་དུ་མ་ཁྱོད་དང་གཅིག་མ་ཡིན་པའི་ཕྱིར། ཡང་ཁ་
ཅིག་ན་རེ། ཁྱོད་སྤྱི་ཡིན་ན། ཁྱོད་ཀྱི་བྱེ་བྲག་དུ་མ་ཡོད་པས་ཁྱབ་ཟེར་ན། 
ཤེས་བྱ་དང་གཅིག་དང༌། ཡོད་པ་དང་གཅིག་དང༌། བུམ་པ་དང་གཅིག་
དང་གསུམ་གང་རུང་ཆོས་ཅན། ཁྱོད་ཀྱི་བྱེ་བྲག་དུ་མ་ཡོད་པར་ཐལ། ཁྱོད་
སྤྱི་ཡིན་པའི་ཕྱིར། དེར་ཐལ། ཁྱོད་ཀྱི་བྱེ་བྲག་ཡོད་པའི་ཕྱིར། དེར་ཐལ། 

- 127 -

འབྲས་སྤུངས་སྒོ་མང་གློག་རྡུལ་གཙུག་ལག་དེབ་ཨང་།༼  ༦༡  ༽ཀུན་མཁྱེན་བསྡུས་གྲྭ་ཕྱོགས་བསྒྲིགས།

བུམ་པ་དེ་ཡིན་པའི་ཕྱིར། མ་གྲུབ་ན། བུམ་པ་ཆོས་ཅན། དེ་གསུམ་གང་
རུང་གི་བྱེ་བྲག་ཡིན་པར་ཐལ། དེ་གསུམ་གང་རུང་ཡིན། དེ་གསུམ་གང་
རུང་དང་བདག་ཉིད་གཅིག་ཏུ་འབྲེལ། ཁྱོད་མ་ཡིན་པའི་དེ་གསུམ་གང་
རུང་དུ་མ་གྲུབ་པའི་ཕྱིར། མ་ཁྱབ་ཟེར་ན། ཁྱབ་པར་ཐལ། ཁྱོད་ཆོས་དེ་
ཡིན། ཁྱོད་ཆོས་དེ་དང་བདག་གཅིག་ཏུ་འབྲེལ། ཁྱོད་མ་ཡིན་ཞིང་ཆོས་དེ་
ཡིན་པ་དུ་མ་གྲུབ་པ་ཡིན་པ་དེ། ཁྱོད་ཆོས་དེའི་བྱེ་བྲག་ཡིན་པའི་མཚན་
ཉིད་ཡིན་པའི་ཕྱིར། དེར་ཐལ། བྱེ་བྲག་གི་མཚན་ཉིད་ཡོད་པའི་ཕྱིར། མ་
ཁྱབ་མཚམས་ཀྱི་རྟགས་དང་པོ་གྲུབ་སྟེ། དེ་བུམ་པ་དང་གཅིག་ཡིན་པའི་
ཕྱིར། མ་ཁྱབ་མཚམས་ཀྱི་རྟགས་གཉིས་པ་གྲུབ་སྟེ། བུམ་པ་དེ་གསུམ་གང་
རུང་དང་བདག་ཉིད་གཅིག་པའི་སྒོ་ནས་ཐ་དད་གང་ཞིག །དེ་གསུམ་
གང་རུང་མེད་ན། བུམ་པ་མེད་དགོས་པའི་ཕྱིར། དང་པོ་གྲུབ་སྟེ། བུམ་
པ་དེ་གསུམ་གང་རུང་ཡིན་པའི་སྒོ་ནས་དེ་གསུམ་གང་རུང་དང་ཐ་དད་
ཡིན་པའི་ཕྱིར། དེར་ཐལ། ཁྱོད་བུམ་པ་ཡིན་པའི་ཕྱིར། གཉིས་པ་གྲུབ་
སྟེ། དེ་གསུམ་གང་རུང་མེད་ན་ཤེས་བྱ་ཡང་མེད་དགོས་པའི་ཕྱིར། དེར་
ཐལ། བདག་མེད་ཡིན་པའི་ཕྱིར། མ་ཁྱབ་མཚམས་ཀྱི་རྟགས་གསུམ་པ་
གྲུབ་སྟེ། བུམ་པ་མ་ཡིན་པའི་ཤེས་བྱ་དང་ཡོད་པ་རེ་རེ་ནས་དེ་ཡིན་པའི་
ཕྱིར། འཁོར་གསུམ། རྩ་བར་འདོད་ན། ཁྱོད་ཀྱི་བྱེ་བྲག་དུ་མ་མེད་པར་ཐལ། 
ཁྱོད་ཀྱི་བྱེ་བྲག་ཡིན་པ་གཅིག་ལས་མི་སྲིད་པའི་ཕྱིར། དེར་ཐལ། ཁྱོད་ཀྱི་
བྱེ་བྲག་ཡིན་ན་བུམ་པ་དང་གཅིག་ཡིན་དགོས་པའི་ཕྱིར། ཤེས་བྱ་དང་
ཡོད་པ་དང་བུམ་པ་གསུམ་རེ་རེ་ནས་ཁྱོད་ཡིན་ཀྱང༌། གཞན་གཉིས་བྱེ་
བྲག་མ་ཡིན་པའི་ཕྱིར། དེར་ཐལ། དེ་གཉིས་མ་ཡིན་པའི་ཆོས་མེད་པའི་

- 128 -

འབྲས་སྤུངས་སྒོ་མང་གློག་རྡུལ་གཙུག་ལག་དེབ་ཨང་།༼  ༦༡  ༽བསྡུས་གྲྭའི་རྣམ་གཞག་ལེགས་བཤད།

ཕྱིར། ཡང་ཁ་ཅིག་ན་རེ། ཁྱོད་མ་ཡིན་ཞིང་ཆོས་དེ་ཡིན་པ་དུ་མ་ཡོད་པ་
དེ་ཆོས་དེའི་བྱེ་བྲག་གི་མཚན་ཉིད་ཟེར་ན། རི་བོར་རྭ་ཆོས་ཅན། ཤེས་
བྱའི་བྱེ་བྲག་ཡིན་པར་ཐལ། ཁྱོད་མ་ཡིན་ཞིང་ཤེས་བྱ་ཡིན་པ་དུ་མ་ཡོད་
པའི་ཕྱིར། ཁྱབ་པ་ཁས། རྟགས་གྲུབ་སྟེ། བདག་མེད་ཡིན་ན་ཁྱོད་མ་ཡིན་
དགོས་པའི་ཕྱིར། རྩ་བར་འདོད་ན། དེ་ཆོས་ཅན། ཡོད་པར་ཐལ། བྱེ་བྲག་
ཡིན་པའི་ཕྱིར། འདོད་མི་ནུས་ཏེ། མེད་ངེས་ཡིན་པའི་ཕྱིར། མ་གྲུབ་ན། རི་
བོང་རྭ་མེད་པར་ཐལ། གང་ཟག་གི་བདག་མེད་ཡིན་པའི་ཕྱིར། ཡང་ཁ་
ཅིག་གིས། ཁྱོད་ཡོད་ལ། ཁྱོད་མ་ཡིན་ཞིང་ཆོས་དེ་ཡིན་པ་དུ་མ་ཡོད་པ་
དེ་ཆོས་དེ་དག་གི་བྱེ་བྲག་གི་མཚན་ཉིད་ཟེར་ན། རྟག་པ་ཆོས་ཅན། མི་
རྟག་པའི་བྱེ་བྲག་ཡིན་པར་ཐལ། ཁྱོད་ཡོད་ལ། ཁྱོད་མ་ཡིན་ཞིང་མི་རྟག་
པ་ཡིན་པ་དུ་མ་ཡོད་པའི་ཕྱིར། དེར་ཐལ། ཁྱོད་ཡོད་པ་གང་ཞིག །ཁྱོད་
མ་ཡིན་ཞིང་མི་རྟག་པ་ཡིན་པ་དུ་མ་གྲུབ་པའི་ཕྱིར། རྟགས་རེ་རེ་ནས་
གྲུབ་སྟེ། ཁྱོད་རྟག་པ་དང་གཅིག་ཡིན་པའི་ཕྱིར། རྩ་བར་འདོད་མི་ནུས་
ཏེ། ཁྱོད་མི་རྟག་པ་མ་ཡིན་པའི་ཕྱིར། འཁོར་གསུམ། དེར་ཐལ། རྟག་པ་
ཡིན་པའི་ཕྱིར། 
ཡང་ཁ་ཅིག་གིས། ཁྱོད་ཆོས་དེ་ཡིན་ལ། ཁྱོད་མ་ཡིན་ཞིང་ཆོས་
དེ་ཡིན་པ་དུ་མ་གྲུབ་པ་དེ། ཁྱོད་ཆོས་དེའི་བྱེ་བྲག་གི་མཚན་ཉིད་ཟེར་ན། 
དངོས་པོའི་རྒྱུ་ཆོས་ཅན། དངོས་པོའི་བྱེ་བྲག་ཡིན་པར་ཐལ། ཁྱོད་དངོས་
པོ་ཡིན་ལ། ཁྱོད་མ་ཡིན་ཞིང་དངོས་པོ་ཡིན་པ་དུ་མ་གྲུབ་པའི་ཕྱིར། དེར་
ཐལ། ཁྱོད་དངོས་པོ་ཡིན་པ་གང་ཞིག །ཁྱོད་མ་ཡིན་ཞིང་དངོས་པོ་ཡིན་པ་
དུ་མ་གྲུབ་པའི་ཕྱིར། དང་པོ་གྲུབ་སྟེ། རྒྱུ་ཡིན་པའི་ཕྱིར། དེར་ཐལ། དངོས་

- 129 -

འབྲས་སྤུངས་སྒོ་མང་གློག་རྡུལ་གཙུག་ལག་དེབ་ཨང་།༼  ༦༡  ༽ཀུན་མཁྱེན་བསྡུས་གྲྭ་ཕྱོགས་བསྒྲིགས།

པོའི་རྒྱུ་ཡིན་པའི་ཕྱིར། མ་གྲུབ་ན། དངོས་པོ་ཆོས་ཅན། ཁྱོད་ཀྱི་རྒྱུ་ཁྱོད་ཀྱི་
རྒྱུ་ཡིན་པར་ཐལ། ཁྱོད་འབྲས་བུ་ཡིན་པའི་ཕྱིར། གཉིས་པ་གྲུབ་སྟེ། དངོས་
པོའི་རྒྱུ་མ་ཡིན་པའི་ཀ་བ་དང་བུམ་པ་དང་ཚད་མ་སོགས་དངོས་པོ་ཡིན་
པ་དུ་མ་གྲུབ་པའི་ཕྱིར། རྩ་བར་འདོད་ན། དངོས་པོའི་རྒྱུ་ཆོས་ཅན། ཁྱོད་
དངོས་པོ་དང་བདག་གཅིག་འབྲེལ་ཡིན་པར་ཐལ། ཁྱོད་དངོས་པོའི་བྱེ་
བྲག་ཡིན་པའི་ཕྱིར། རྟགས་ཁས། ཁྱབ་སྟེ། ཁྱོད་དངོས་པོ་ཡིན། ཁྱོད་དངོས་
པོ་དང་བདག་གཅིག་ཏུ་འབྲེལ། ཁྱོད་མ་ཡིན་ཞིང་དངོས་པོ་ཡིན་པ་དུ་མ་
གྲུབ་པ་དེ། དངོས་པོའི་བྱེ་བྲག་གི་མཚན་ཉིད་ཡིན་པའི་ཕྱིར། དེར་ཐལ། 
དངོས་པོའི་བྱེ་བྲག་གི་མཚན་ཉིད་ཡོད་པའི་ཕྱིར། གོང་དུ་འདོད་ན། དེ་
ཆོས་ཅན། ཁྱོད་དངོས་པོ་དང་བདག་ཉིད་གཅིག་ཡིན་པར་ཐལ། འདོད་
པའི་ཕྱིར། འཁོར་གསུམ། འདོད་མི་ནུས་ཏེ། དངོས་པོ་དང་རྫས་ཐ་དད་
ཡིན་པའི་ཕྱིར། དེར་ཐལ། དངོས་པོ་དང་སྔ་ཕྱི་ཐ་དད་དུ་གྲུབ་པའི་དངོས་
པོ་ཡིན་པའི་ཕྱིར། ཆོས་ཅན་དེའི་ཕྱིར། 
ཡང་ཁ་ཅིག་གིས། དོན་སྤྱི་ཡིན་ན། སྤྱི་ཡིན་པས་ཁྱབ་ཟེར་ན། 
བུམ་པའི་དོན་སྤྱི་ཆོས་ཅན། དེར་ཐལ། དེའི་ཕྱིར། ཁྱབ་པ་ཁས། རྟགས་
གྲུབ་སྟེ། བུམ་པའི་དོན་སྤྱི་དང་གཅིག་ཡིན་པའི་ཕྱིར། མ་གྲུབ་ན། བུམ་
པ་ཆོས་ཅན། ཁྱོད་ཀྱི་དོན་སྤྱི་ཡོད་པར་ཐལ། བདག་མེད་ཡིན་པའི་ཕྱིར། 
རྩ་བར་འདོད་ན། དེ་ཆོས་ཅན། ཁྱོད་ཡིན་པ་དུ་མ་ཡོད་པར་ཐལ། འདོད་
པའི་ཕྱིར། བུམ་པ་ཡིན་ན། བུམ་པའི་དོན་སྤྱི་ཡིན་དགོས་པར་ཐལ། བུམ་
པའི་དོན་སྤྱི་ཡིན་པ་དུ་མ་ཡོད་པའི་རྒྱུ་མཚན་ཡོད་པའི་ཕྱིར། ཁྱབ་སྟེ། 
དེ་ལྟར་རམ། བུམ་པ་སྣང་བ་གང་རུང་ལ་བློ་རྩེ་གཏད་དགོས་པའི་ཕྱིར། 

- 130 -

འབྲས་སྤུངས་སྒོ་མང་གློག་རྡུལ་གཙུག་ལག་དེབ་ཨང་།༼  ༦༡  ༽བསྡུས་གྲྭའི་རྣམ་གཞག་ལེགས་བཤད།

གོང་དུ་འདོད་ན། གསེར་བུམ་ཆོས་ཅན། རང་འཛིན་རྟོག་པས་རང་གི་
སྣང་ཆ་དང་ཞེན་སྟངས་ཀྱི་ཡུལ་གྱི་དོན་གཅིག་མིན་བཞིན་དུ་གཅིག་ཏུ་
སྣང་བའི་སྒྲོ་བཏགས་ཀྱི་ཆ་ཡིན་པར་ཐལ། དོན་སྤྱི་ཡིན་པའི་ཕྱིར། འཁོར་
གསུམ། རྟགས་དེར་ཐལ། བུམ་པའི་དོན་སྤྱི་ཡིན་པའི་ཕྱིར། རྟགས་ཁས། 
འཁོར་གསུམ། འདོད་མི་ནུས་ཏེ། རང་མཚན་ཡིན་པའི་ཕྱིར། དེར་ཐལ། 
དངོས་པོ་ཡིན་པའི་ཕྱིར། དེས་གཞན་རྟོགས་སླ། 
རང་ལུགས་ལ། སྤྱི་དང་བྱེ་བྲག་གཉིས་ལས། དང་པོ་ནི། རང་གི་
གསལ་བ་དུ་མ་ལ་རྗེས་འགྲོ་བྱེད་པའི་ཆོས་དེ་སྤྱིའི་མཚན་ཉིད། དེ་ལ་རང་
མཚན་དུ་གྱུར་པའི་སྤྱི་དང་སྤྱི་མཚན་དུ་གྱུར་པའི་སྤྱི་གཉིས་སུ་གྲངས་
ངེས། དང་པོ་ནི། སྤྱིར་གྱུར་པའི་དངོས་པོ་དང་སྤྱིར་གྱུར་པའི་རང་མཚན་
དག་དོན་གཅིག །གཉིས་པ་ནི། སྤྱིར་གྱུར་པའི་སྤྱི་མཚན་དང༌། སྤྱིར་གྱུར་
པའི་རྟག་པ་དག་དོན་གཅིག །ཡང་དེ་ལ་སྒྲས་བརྗོད་ཀྱིས་ཕྱེ་ན། རིགས་
སྤྱི་དང༌། ཚོགས་སྤྱི་དང༌། དོན་སྤྱི་དང་གསུམ། རང་གི་རིགས་ཅན་དུ་མ་
གྲུབ་པ་ཡིན་པ་དེ། རང་རིགས་སྤྱི་ཡིན་པའི་མཚན་ཉིད། དཔེར་ན། ཤེས་
བྱ་ལྟ་བུ། འདི་ལ་སྤྱིས་ཁྱབ། ཡ་གྱལ་དུ་མ་འདུས་པ་དེ་ཚོགས་སྤྱིའི་མཚན་
ཉིད། དཔེར་ན། རགས་པ་རྣམས་ལྟ་བུ། རང་འཛིན་རྟོག་པ་ཞེན་སྟངས་
གང་ལ་ཞུགས་པའི་དོན་དང་གཅིག་མིན་ཀྱང་གཅིག་ལྟ་བུར་སྣང་བའི་
སྒྲོ་བཏགས་ཏེ། དོན་སྤྱིའི་མཚན་ཉིད། དཔེར་ན། བུམ་འཛིན་རྟོག་པ་ལ་
བུམ་པ་སྣང་བ་ལྟ་བུ་ཡིན་ཏེ། དེའི་ཚེ་བུམ་པ་དོན་སྤྱི་དང་འདྲེས་པར་
སྣང་གི །བུམ་པ་རང་མཚན་པ་སྣང་བར་དབུ་སེམས་མདོ་སྡེ་པ་རྣམས་མི་
འདོད་པའི་ཕྱིར། གཉིས་པ་ནི། གོ་ཐོབ་བྱས་ན། ཆོས་དེ་ཡིན། ཆོས་དེ་དང་

- 131 -

འབྲས་སྤུངས་སྒོ་མང་གློག་རྡུལ་གཙུག་ལག་དེབ་ཨང་།༼  ༦༡  ༽ཀུན་མཁྱེན་བསྡུས་གྲྭ་ཕྱོགས་བསྒྲིགས།

བདག་གཅིག་ཏུ་འབྲེལ། ཁྱོད་མ་ཡིན་ཞིང་ཆོས་དེ་ཡིན་པ་དུ་མ་གྲུབ་པ་
དེ། ཆོས་དེའི་བྱེ་བྲག་གི་མཚན་ཉིད། ཡང་ན། དུ་མ་ལ་རྗེས་སུ་འགྲོ་བའི་
ཆོས་སྤྱིའི་མཚན་ཉིད། ཁྱབ་བྱེད་དུ་འཇུག་པའི་རང་གི་རིགས་ཡོད་པ་
དེ་བྱེ་བྲག་གི་མཚན་ཉིད། མཚན་གཞི། རང་མཚན་དང་སྤྱི་མཚན་ལྟ་བུ། 
འདི་དག་གི་ཞིབ་རྩོད་ཚད་མར་བཤད་ཟིན་ཏོ། །བསྡུས་ཚན་བརྒྱད་པ་སྤྱི་
བྱེ་བྲག་བསྟན་ཟིན་ཏེ། རིགས་སྒོ་ཆུང་བ་བསྡུས་ཆུང་དུ་གྲགས་པ་བཤད་
ཟིན་ཏོ། །གཞན་གྱི་དམ་བཅའ་ལོག་འཛིན་ལ་སོགས་ཀྱི། །སྐྱོན་བརྗོད་ཆ་
ནས་སུན་འབྱིན་ཧ་ཅང་ཡང༌། །ཐལ་སོགས་འཕེན་པས་ཐལ་འགྱུར་ཞེས་
བཤད་པས། །ཐལ་འགྱུར་ཆེ་བས་ཤིང་རྟ་ཆེ་རྣམས་ཀྱང༌། །སྒྲུབ་དང་འཕེན་
ཚུལ་མི་མཐུན་ཐལ་རང་ཞེས། །གྲགས་ཕྱིར་རེ་ཞིག་མི་བཤད་རིགས་ཆེན་
ལའོ། །ཐལ་འགྱུར་ཆུང་ངུའི་རྟགས་ཁྱབ་སྒོ་བརྒྱད་དང༌། །རྟགས་ཆོས་རྩོད་
གཞི་སྦུབས་འཚང་བྱེད་ཚུལ་སོགས། །ཚིག་དང་དོན་གྱི་ཆ་ནས་རྩོད་ཚུལ་
གྱི། །མཁས་པའི་འགལ་མེ་ཅུང་ཟད་འདིར་རབ་བརྗོད། ། 
དགུ་པ་ཐལ་འགྱུར་ཆུང་བའི་རྣམ་བཞག་ལ། དེ་ལ་ཁ་ཅིག་ན་རེ། 
ཐལ་འགྱུར་ཡིན་ན། རྟགས་གསལ་རྩོད་གཞི་གསུམ་ཚང་བས་ཁྱབ་ཟེར་ན། 
བུམ་པ་ཡིན་པར་ཐལ། བདག་མེད་ཡིན་པའི་ཕྱིར། ཞེས་པའི་ཐལ་འགྱུར་
ཆོས་ཅན། རྟགས་གསལ་རྩོད་གཞི་གསུམ་ཚང་བར་ཐལ། ཐལ་འགྱུར་ཡིན་
པའི་ཕྱིར། དེར་ཐལ། རྟགས་གསལ་དང་བཅས་པའི་ཐལ་འགྱུར་ཡིན་པའི་
ཕྱིར། དེ་དེ་ཡིན་པར་ཐལ། དེ་འདྲའི་ཐལ་འགྱུར་ཡོད་པའི་ཕྱིར། དེར་ཐལ། 
བདག་མེད་ཡིན་པའི་ཕྱིར། རྩ་བར་འདོད་ན། དེ་ཆོས་ཅན། ཁྱོད་ཀྱི་རྩོད་
གཞི་ཡོད་པར་ཐལ། འདོད་པའི་ཕྱིར། འཁོར་གསུམ། ཁྱབ་སྟེ། དེ་གསུམ་

- 132 -

འབྲས་སྤུངས་སྒོ་མང་གློག་རྡུལ་གཙུག་ལག་དེབ་ཨང་།༼  ༦༡  ༽བསྡུས་གྲྭའི་རྣམ་གཞག་ལེགས་བཤད།

ཡོད་ན་དེ་ཡང་ཡོད་དགོས་པའི་ཕྱིར། འདོད་མི་ནུས་ཏེ། རྩོད་གཞི་དང་
མི་ལྡན་པའི་ཐལ་འགྱུར་ཡིན་པའི་ཕྱིར། དེར་ཐལ། རྩོད་གཞི་མི་ལྡན་པར་
བུམ་པས་གསལ་བ་དང༌། བདག་མེད་ཀྱིས་རྟགས་བྱས་པའི་ཐལ་འགྱུར་
ཡིན་པའི་ཕྱིར། དེ་དེ་ཡིན་པར་ཐལ། དེ་འདྲའི་ཐལ་འགྱུར་ཡོད་པའི་ཕྱིར། 
དེར་ཐལ། བདག་མེད་ཡིན་པའི་ཕྱིར། དེའི་རིགས་འདྲ། གཞན་ཡང༌། ཐལ་
འགྱུར་ཡིན་ན་རྟགས་དང་བཅས་པའི་ཐལ་འགྱུར་ཡིན་པས་ཁྱབ་པར་
ཐལ། དེ་ཡིན་ན་རྟགས་གསལ་རྩོད་གཞི་གསུམ་ཀ་དང་ལྡན་པས་ཁྱབ་
པའི་ཕྱིར། འཁོར་གསུམ་ཁས་བླངས། འདོད་ན། སྒྲ་ཆོས་ཅན། མི་རྟག་པར་
ཐལ། ཞེས་པའི་ཐལ་འགྱུར་ཆོས་ཅན། དེར་ཐལ། དེའི་ཕྱིར། འཁོར་གསུམ། 
དེར་ཐལ། རྟགས་དང་མི་ལྡན་པའི་ཐལ་འགྱུར་ཡིན་པའི་ཕྱིར། འཁོར་
གསུམ། དེ་དེར་ཐལ། དེ་འདྲའི་ཐལ་འགྱུར་ཡོད་པའི་ཕྱིར་ཏེ། བདག་མེད་
ཡིན་པའི་ཕྱིར། རྩ་བར་འདོད་མི་ནུས་ཏེ། རྩོད་གཞི་གསལ་བ་གཉིས་ཙམ་
དང་ལྡན་པའི་ཐལ་འགྱུར་ཡིན་པའི་ཕྱིར། དེ་འདྲའི་ཐལ་འགྱུར་ཡོད་པའི་
ཕྱིར་ཏེ། བདག་མེད་ཡིན་པའི་ཕྱིར། དེ་བཞིན་དུ། རྟགས་དང་རྩོད་གཞི་
ལྡན་ཡང༌། གསལ་བ་དང་ལྡན་པས་མ་ཁྱབ་པ་སོགས་ཤེས་པར་གྱིས། 
ཡང་ཁ་ཅིག་ན་རེ། རྟགས་གསལ་རྩོད་གཞི་གསུམ་ཀ་དང་ལྡན་
པའི་ཐལ་འགྱུར་ཡིན་ན། ཁྱོད་ཀྱི་དེ་གསུམ་ཀ་གྲུབ་པས་ཁྱབ་ཟེར་ན། སྒྲ་
ཆོས་ཅན། རྟག་པར་ཐལ། མ་བྱས་པའི་ཕྱིར། ཞེས་པའི་ཐལ་འགྱུར་ཆོས་
ཅན། དེར་ཐལ། དེའི་ཕྱིར། དེར་ཐལ། ཁྱོད་ཀྱི་རྟགས་གསལ་རྩོད་གཞི་
གསུམ་ངོས་འཛིན་རྒྱུ་ཡོད་པའི་ཕྱིར། དེར་ཐལ། སྒྲས་རྩོད་གཞི། རྟག་པས་
གསལ་བ་དང༌། མ་བྱས་པས་རྟགས་བྱས་པའི་ཐལ་འགྱུར་ཡིན་པའི་ཕྱིར། 

- 133 -

འབྲས་སྤུངས་སྒོ་མང་གློག་རྡུལ་གཙུག་ལག་དེབ་ཨང་།༼  ༦༡  ༽ཀུན་མཁྱེན་བསྡུས་གྲྭ་ཕྱོགས་བསྒྲིགས།

དེ་དེ་ཡིན་པར་ཐལ། དང་པོ་གང་ཞིག །གཉིས་པ་ཡང་ཡིན། གསུམ་པ་
ཡང་ཡིན་པའི་ཕྱིར། དང་པོ་མ་གྲུབ་ན། དེ་དེར་ཐལ། སྒྲས་རྩོད་གཞི་བྱས་
པའི་ཐལ་འགྱུར་ཡོད་པའི་ཕྱིར། བདག་མེད་ཡིན་པའི་ཕྱིར། གཉིས་པ་མ་
གྲུབ་ན། དེ་དེ་ཡིན་པར་ཐལ། རྟག་པས་གསལ་བ་བྱས་པའི་ཐལ་འགྱུར་
ཡོད་པའི་ཕྱིར་ཏེ། བདག་མེད་ཡིན་པའི་ཕྱིར། གསུམ་པ་མ་གྲུབ་ན། དེ་
དེ་ཡིན་པར་ཐལ། དེ་མ་བྱས་པ་རྟགས་སུ་བཀོད་པའི་ཐལ་འགྱུར་ཡིན་
པའི་ཕྱིར། དེ་དེ་ཡིན་པར་ཐལ། དེ་འདྲའི་ཐལ་འགྱུར་ཡོད་པའི་ཕྱིར་ཏེ། 
བདག་མེད་ཡིན་པའི་ཕྱིར། རྩ་བར་འདོད་ན། དེ་ཆོས་ཅན། ཁྱོད་ཀྱི་རྟགས་
གསལ་གཉིས་གྲུབ་པར་ཐལ། ཁྱོད་ཀྱི་དེ་གསུམ་གྲུབ་པའི་ཕྱིར། འཁོར་
གསུམ། འདོད་ན། ཁྱོད་ཀྱི་གསལ་བ་ལ་འདོད་ལན་ཐེབས་པར་ཐལ། ཁྱོད་
གསལ་བ་གྲུབ་པའི་ཐལ་འགྱུར་ཡིན་པའི་ཕྱིར། འདོད་ན། སྒྲ་རྟག་པར་
ཐལ་ལོ། །དེ་འདྲའི་ཐལ་འགྱུར་གྱི་གསལ་བར་འདོད་ལན་ཐེབས་པའི་
ཕྱིར། འཁོར་གསུམ། འདོད་མི་ནུས་ཏེ། བདག་མེད་ཡིན་པའི་ཕྱིར། དེ་
བཞིན་དུ་རྟགས་ལ་སྐྱོན་འཕེན་ནའང༌། དེ་ཆོས་ཅན། ཁྱོད་ཀྱི་རྟགས་གྲུབ་
པར་ཐལ། ཁྱོད་རྟགས་གྲུབ་པའི་ཐལ་འགྱུར་ཡིན་པའི་ཕྱིར། རྟགས་ཁས། 
འཁོར་གསུམ། འདོད་ན། དེ་ཆོས་ཅན། ཁྱོད་ཀྱི་རྟགས་ལན་མི་ཐེབས་པར་
ཐལ། ཁྱོད་རྟགས་གྲུབ་པའི་ཐལ་འགྱུར་ཡིན་པའི་ཕྱིར། འདོད་མི་ནུས་ཏེ། 
དེ་འདྲའི་ཐལ་འགྱུར་གྱི་རྟགས་ལ་རྟགས་མ་གྲུབ་ཀྱི་ལན་ཐེབས་པའི་ཕྱིར། 
དེར་ཐལ། སྒྲ་མ་བྱས་པ་མ་ཡིན་པའི་ཕྱིར། དེར་ཐལ། སྒྲ་བྱས་པ་ཡིན་པའི་
ཕྱིར། འཁོར་གསུམ། དེས་གཞན་ལ་རིགས་པ་བསྒྲེས་སླ། 
ཡང་ཁ་ཅིག་ན་རེ། རྟགས་གསལ་རྩོད་གཞི་གསུམ་མི་ལྡན་ན། 

- 134 -

འབྲས་སྤུངས་སྒོ་མང་གློག་རྡུལ་གཙུག་ལག་དེབ་ཨང་།༼  ༦༡  ༽བསྡུས་གྲྭའི་རྣམ་གཞག་ལེགས་བཤད།

ཐལ་འགྱུར་ཡང་དག་མ་ཡིན་པས་ཁྱབ་ཅིང༌། རྟགས་གསལ་རྩོད་གཞི་
གསུམ་ལྡན་གྱི་ཐལ་འགྱུར་ཡིན་ན། ཐལ་འགྱུར་ཡང་དག་ཡིན་པས་ཁྱབ་
ཟེར་ན། སྒྲ་ཆོས་ཅན། རྟག་པར་ཐལ། བེམ་པོ་ཡིན་པའི་ཕྱིར་ཞེས་པའི་
ཐལ་འགྱུར་ཆོས་ཅན། ཐལ་འགྱུར་ཡང་དག་ཡིན་པར་ཐལ། དེ་གསུམ་
དང་ལྡན་པའི་ཐལ་འགྱུར་ཡིན་པའི་ཕྱིར། འཁོར་གསུམ། དེར་ཐལ། སྒྲས་
རྩོད་གཞི་དང༌། རྟག་པས་གསལ་བ་དང༌། བེམ་པོས་རྟགས་བྱས་པའི་
ཐལ་འགྱུར་ཡིན་པའི་ཕྱིར། རྟགས་གསུམ་རེ་རེ་ནས་སྔར་ལྟར་སྒྲུབས་
རིགས། རྩ་བར་འདོད་ན། ཐལ་འགྱུར་ཡང་དག་མ་ཡིན་པར་ཐལ། སྒྲུབ་
བྱེད་འཕེན་པའི་ཐལ་འགྱུར་ཡང་དག་ཡང་མིན། སྒྲུབ་བྱེད་མི་འཕེན་པའི་
ཐལ་འགྱུར་ཡང་དག་ཡང་མ་ཡིན་པའི་ཕྱིར། དང་པོ་གྲུབ་སྟེ། ཁྱོད་རྟགས་
གྲུབ་པའི་ཐལ་འགྱུར་ཡིན་པའི་ཕྱིར། རྟགས་སླ། ཁྱབ་སྟེ། ཐལ་འགྱུར་དེའི་
རྟགས་གྲུབ་ན་དེའི་བཟློག་དོན་སྒྲུབ་མི་ནུས་པས་ཁྱབ་པའི་ཕྱིར། གཉིས་
པ་མ་གྲུབ་ན། ཁྱོད་ཀྱི་ཁྱབ་པ་གྲུབ་པར་ཐལ། ཁྱོད་སྒྲུབ་བྱེད་མི་འཕེན་པའི་
ཐལ་འགྱུར་ཡང་དག་ཡིན་པའི་ཕྱིར། རྟགས་ཁས། ཁྱབ་སྟེ། ཁྱབ་པ་མེད་
པའི་ཐལ་འགྱུར་ཐལ་འགྱུར་ལྟར་སྣང་ཡིན་པའི་ཕྱིར། དེ་དེ་ཡིན་པར་ཐལ། 
བདག་མེད་ཡིན་པའི་ཕྱིར། གོང་དུ་འདོད་ན། བེམ་པོ་ཡིན་ན་རྟག་པ་ཡིན་
པས་ཁྱབ་པར་ཐལ། དེ་འདྲའི་ཐལ་འགྱུར་གྱི་ཁྱབ་པ་གྲུབ་པའི་ཕྱིར། འདོད་
མི་ནུས་ཏེ། བེམ་པོ་ཡིན་ན་རྟག་པ་མ་ཡིན་པས་ཁྱབ་པའི་ཕྱིར།
ཡང་ཁ་ཅིག་ན་རེ། ཐལ་འགྱུར་དེའི་རྗེས་ཁྱབ་གྲུབ་ན། ཐུར་ཁྱབ་
གྲུབ་པས་ཁྱབ་ཟེར་ན། སྒྲ་ཆོས་ཅན། རྟག་པ་མ་ཡིན་པར་ཐལ། དངོས་མེད་
མ་ཡིན་པའི་ཕྱིར་ཞེས་པའི་ཐལ་འགྱུར་ཆོས་ཅན། ཁྱོད་ཀྱི་ཐུར་ཁྱབ་ངེས་

- 135 -

འབྲས་སྤུངས་སྒོ་མང་གློག་རྡུལ་གཙུག་ལག་དེབ་ཨང་།༼  ༦༡  ༽ཀུན་མཁྱེན་བསྡུས་གྲྭ་ཕྱོགས་བསྒྲིགས།

པར་ཐལ། ཁྱོད་ཀྱི་རྗེས་ཁྱབ་ངེས་པའི་ཕྱིར། དེར་ཐལ། དངོས་མེད་མ་ཡིན་
ན་རྟག་པ་མ་ཡིན་པས་ཁྱབ་པ་ཁྱོད་ཀྱི་རྗེས་ཁྱབ་གང་ཞིག །དངོས་མེད་
མ་ཡིན་ན་རྟག་པ་མ་ཡིན་པས་ཁྱབ་པའི་ཕྱིར། དང་པོ་གྲུབ་སྟེ། ཁྱོད་རྟག་
པ་མ་ཡིན་པས་གསལ་བ་དང༌། དངོས་མེད་མ་ཡིན་པས་རྟགས་བྱས་པའི་
ཐལ་འགྱུར་ཡིན་པའི་ཕྱིར། མ་གྲུབ་ན། དེ་དེ་འདྲའི་ཐལ་འགྱུར་ཡིན་པར་
ཐལ། དེ་འདྲའི་ཐལ་འགྱུར་ཡོད་པའི་ཕྱིར། དེར་ཐལ། བདག་མེད་ཡིན་
པའི་ཕྱིར། རྟགས་གཉིས་པ་མ་གྲུབ་ན། དངོས་མེད་མ་ཡིན་ན་རྟག་པ་མ་
ཡིན་པས་ཁྱབ་པར་ཐལ། རྟག་པའི་དངོས་པོ་མེད་པའི་ཕྱིར། རྩ་བར་འདོད་
ན། རྟག་པ་མ་ཡིན་ན་དངོས་མེད་མ་ཡིན་པས་ཁྱབ་པར་ཐལ། དེ་འདྲའི་
ཐལ་འགྱུར་གྱི་ཐུར་ཁྱབ་ངེས་པའི་ཕྱིར། ཁྱབ་སྟེ། རྟག་པ་མ་ཡིན་ན་དངོས་
མེད་མ་ཡིན་པས་ཁྱབ་པ། དེ་འདྲའི་ཐལ་འགྱུར་གྱི་ཐུར་ཁྱབ་གང་ཞིག །དེ་
འདྲའི་ཐལ་འགྱུར་གྱི་ཐུར་ཁྱབ་ངེས་པའི་ཕྱིར། རྟགས་གཉིས་པ་མ་གྲུབ་ན། 
དངོས་འགལ་ཡིན། རྟགས་དང་པོ་མ་གྲུབ་ན། དེ་འདྲའི་ཐལ་འགྱུར་ཆོས་
ཅན། རྟག་པ་མ་ཡིན་ན་དངོས་མེད་མ་ཡིན་པས་ཁྱབ་པ་ཁྱོད་ཀྱི་ཐུར་ཁྱབ་
ཡིན་པས་ཐལ། ཁྱོད་རྟག་པ་མ་ཡིན་པས་གསལ་བ་དང༌། དངོས་མེད་མ་
ཡིན་པས་རྟགས་བྱས་པའི་ཐལ་འགྱུར་ཡིན་པའི་ཕྱིར། མ་གྲུབ་ན། དེ་དེ་
འདྲའི་ཐལ་འགྱུར་ཡིན་པར་ཐལ། དེ་འདྲའི་ཐལ་འགྱུར་ཡོད་པའི་ཕྱིར། 
གོང་དུ་འདོད་ན། རི་བོར་རྭ་ཆོས་ཅན། དངོས་མེད་མ་ཡིན་པར་ཐལ། རྟག་
པ་མ་ཡིན་པའི་ཕྱིར། འཁོར་གསུམ། དེར་ཐལ། མེད་ངེས་ཡིན་པའི་ཕྱིར། 
ཁྱབ་སྟེ། རྟག་པ་ལ་འདུ་མ་བྱས་པའི་ཆོས་གཅིག་དགོས་པའི་ཕྱིར། མཛོད་
ལས། འདུ་མ་བྱས་ཆོས་རྟག་པའོ། །ཞེས་གསུངས་པའི་ཕྱིར། འདོད་ན། རི་

- 136 -

འབྲས་སྤུངས་སྒོ་མང་གློག་རྡུལ་གཙུག་ལག་དེབ་ཨང་།༼  ༦༡  ༽བསྡུས་གྲྭའི་རྣམ་གཞག་ལེགས་བཤད།
བོང་རྭ་ཆོས་ཅན། དངོས་མེད་ཡིན་པར་ཐལ། རྒྱུ་མེད་ཡིན་པའི་ཕྱིར། དེར་
ཐལ། རྣམ་པ་ཐམས་ཅད་དུ་མེད་ངེས་ཡིན་པའི་ཕྱིར།
ཡང་ཁ་ཅིག་ན་རེ། ཁྱོད་རྗེས་ཁྱབ་ཡང་ལོག་གཉིས་གང་རུང་
ངེས་པའི་ཐལ་འགྱུར་ཡིན་ན། ཁྱོད་རྗེས་ཁྱབ་ངེས་པའི་ཐལ་འགྱུར་ཡིན་
པས་ཁྱབ་ཟེར་ན། རྣམ་མཁྱེན་ཆོས་ཅན། ཤེས་པ་ཡིན་པར་ཐལ། དངོས་པོ་
ཡིན་པའི་ཕྱིར་ཞེས་པའི་ཐལ་འགྱུར་ཆོས་ཅན། ཁྱོད་རྗེས་ཁྱབ་ངེས་པའི་
ཐལ་འགྱུར་ཡིན་པར་ཐལ། ཁྱོད་རྗེས་ཁྱབ་ཡང་དག་དང་ལོག་པ་གཉིས་
གང་རུང་ངེས་པའི་ཐལ་འགྱུར་ཡིན་པའི་ཕྱིར། འཁོར་གསུམ། དེར་ཐལ། 
རྗེས་ཁྱབ་ཕྱིན་ཅི་ལོག་ངེས་པའི་ཐལ་འགྱུར་ཡིན་པའི་ཕྱིར། དེར་ཐལ། 
དེའི་རྗེས་ཁྱབ་ཕྱིན་ཅི་ལོག་ཀློང་བའི་ཚེ་རྟགས་སུ་བཀོད་པ་དེ་མིན་ན། 
ཆོས་སུ་བཀོད་པ་དེ་མ་ཡིན་པས་ཁྱབ་པ་ཀློང་རིགས་པ་གང་ཞིག །ཐལ་
འགྱུར་དེའི་རྟགས་སུ་བཀོད་པའི་དངོས་པོ་མིན་ན། ཆོས་སུ་བཀོད་པའི་
ཤེས་པ་མ་ཡིན་པས་ཁྱབ་པའི་ཕྱིར། རྟགས་དང་པོ་གྲུབ་སྟེ། དེར་ཐལ། དེ་
འདྲའི་ཐལ་འགྱུར་གྱི་རྗེས་ཁྱབ་ཕྱིན་ཅི་ལོག་ཀློང་ཚུལ་ཡོད་པའི་ཕྱིར། མ་
གྲུབ་ན། དེ་འདྲའི་ཐལ་འགྱུར་ཆོས་ཅན། ཁྱོད་ཀྱི་རྗེས་ཁྱབ་ཕྱིན་ཅི་ལོག་
ཀློང་ཚུལ་ཡོད་པར་ཐལ། ཁྱོད་རྟགས་གསལ་རྩོད་གཞི་གསུམ་ལྡན་གྱི་
ཐལ་འགྱུར་ཡིན་པའི་ཕྱིར། རྟགས་གཉིས་པ་གྲུབ་སྟེ། དངོས་པོ་མ་ཡིན་
པའི་ཤེས་པ་མི་སྲིད་པའི་ཕྱིར། འཁོར་གསུམ། རྩ་བར་འདོད་ན། དངོས་
པོ་ཡིན་ན་ཤེས་པ་ཡིན་པས་ཁྱབ་པར་ཐལ། དེ་འདྲའི་ཐལ་འགྱུར་གྱི་རྗེས་
ཁྱབ་ངེས་པའི་ཕྱིར། ཁྱབ་སྟེ། དེ་འདྲའི་ཐལ་འགྱུར་གྱི་རྗེས་ཁྱབ་ཀློང་བའི་
ཚེ་རྟགས་སུ་བཀོད་པ་དེ་ཡིན་ན། ཆོས་སུ་བཀོད་པ་དེ་ཡིན་པས་ཁྱབ་

- 137 -

འབྲས་སྤུངས་སྒོ་མང་གློག་རྡུལ་གཙུག་ལག་དེབ་ཨང་།༼  ༦༡  ༽ཀུན་མཁྱེན་བསྡུས་གྲྭ་ཕྱོགས་བསྒྲིགས།

པ་ཀློང་རིགས་པ་གང་ཞིག །དེ་འདྲའི་ཐལ་འགྱུར་ཤེས་པས་གསལ་བ་
དང༌། དངོས་པོས་རྟགས་བྱས་པའི་ཐལ་འགྱུར་ཡིན་པའི་ཕྱིར། རྟགས་
དང་པོ་དེར་ཐལ། དེ་འདྲའི་ཐལ་འགྱུར་གྱི་རྗེས་ཁྱབ་ཡང་དག་གི་ཀློང་
ཚུལ་དེ་ལྟར་ཡིན་པའི་ཕྱིར། དེར་ཐལ། དེ་འདྲའི་ཐལ་འགྱུར་གྱི་རྗེས་ཁྱབ་
དང༌། རྗེས་ཁྱབ་ཡང་དག་གི་ཀློང་ཚུལ་ཞིག་ཡོད་པའི་ཕྱིར། མ་གྲུབ་ན། དེ་
འདྲའི་ཐལ་འགྱུར་ཆོས་ཅན། ཁྱོད་ཀྱི་རྗེས་ཁྱབ་དང་རྗེས་ཁྱབ་ཡང་དག་
གཉིས་ཀྱི་ཀློང་ཚུལ་ཡོད་པར་ཐལ། ཁྱོད་རྟགས་གསལ་དང་བཅས་པའི་
ཐལ་འགྱུར་ཡིན་པའི་ཕྱིར། འཁོར་གསུམ། གོང་གི་རྟགས་གཉིས་པ་དེར་
ཐལ། ཁྱོད་རྟགས་གསལ་དང་བཅས་པའི་ཐལ་འགྱུར་ཡིན་པའི་ཕྱིར། ཡང་
ཁ་ཅིག་ན་རེ། ཐལ་འགྱུར་ཡིན་ན་ཁྱོད་ཀྱི་ཁྱབ་པ་ཀློང་ཚུལ་ཡོད་པས་ཁྱབ་
ཟེར་ན། སྒྲ་ཆོས་ཅན། བུམ་པ་ཡིན་པར་ཐལ་ཞེས་པའི་ཐལ་འགྱུར་ཆོས་
ཅན། དེར་ཐལ། དེའི་ཕྱིར། དེར་ཐལ། དེ་འདྲའི་ཐལ་འགྱུར་ཡོད་པའི་ཕྱིར། 
དེར་ཐལ། རྩོད་གཞི་དང་གསལ་བ་ཙམ་བཀོད་པའི་ཐལ་འགྱུར་ལྟར་སྣང་
ཡོད་པའི་ཕྱིར། དེར་ཐལ། བདག་མེད་ཡིན་པའི་ཕྱིར། རྩ་བར་འདོད་མི་
ནུས་ཏེ། རྟགས་གསལ་མ་ཚངས་པའི་ཐལ་འགྱུར་ཡིན་པའི་ཕྱིར། མ་ཁྱབ་
ན། ཁྱབ་པ་ཀློང་ཞིག་བྱས་པས་ཤེས་སོ། བྱས་པ་ལ་ཁོ་ན་རེ། དེ་ཆོས་ཅན། 
ཐལ་འགྱུར་མ་ཡིན་པར་ཐལ། ཐལ་འགྱུར་ལྟར་སྣང་ཡིན་པའི་ཕྱིར་ན་
འགལ་ཁྱབ་ལ་འཕུད།
ཡང་ཁ་ཅིག་ན་རེ། ཁྱོད་རྗེས་ཁྱབ་ཀློང་ཚུལ་ཡོད་པའི་ཐལ་
འགྱུར་ཡིན་ན། ཁྱོད་རྗེས་ཁྱབ་གྲུབ་པའི་ཐལ་འགྱུར་ཡིན་པས་ཁྱབ་ཟེར་ན། 
ཀ་བ་ཆོས་ཅན། རྟག་པ་ཡིན་པར་ཐལ། དངོས་པོ་ཡིན་པའི་ཕྱིར་ཞེས་པའི་

- 138 -

འབྲས་སྤུངས་སྒོ་མང་གློག་རྡུལ་གཙུག་ལག་དེབ་ཨང་།༼  ༦༡  ༽བསྡུས་གྲྭའི་རྣམ་གཞག་ལེགས་བཤད།

ཐལ་འགྱུར་ཆོས་ཅན། ཁྱོད་རྗེས་ཁྱབ་གྲུབ་པའི་ཐལ་འགྱུར་ཡིན་པར་ཐལ། 
ཁྱོད་རྗེས་ཁྱབ་ཀློང་ཚུལ་ཡོད་པའི་ཐལ་འགྱུར་ཡིན་པའི་ཕྱིར། དེར་ཐལ། 
རྟགས་གསལ་དང་བཅས་པའི་ཐལ་འགྱུར་ཡིན་པའི་ཕྱིར། ཁྱབ་སྟེ། དེ་
ལྟར་ཡིན་ན་རྟགས་དེ་ཡིན་ན་གསལ་བ་དེ་ཡིན་པས་ཁྱབ་ཚུལ་དེ། དེའི་
རྗེས་ཁྱབ་ཀློང་ཚུལ་ཡིན་པའི་ཕྱིར། རྩ་བར་འདོད་ན། དངོས་པོ་ཡིན་ན་
རྟག་པ་ཡིན་པས་ཁྱབ་པར་ཐལ། དེ་འདྲའི་ཐལ་འགྱུར་གྱི་རྗེས་ཁྱབ་ངེས་
པའི་ཕྱིར། འདོད་མི་ནུས་ཏེ། དེ་འདྲའི་ཐལ་འགྱུར་གྱི་རྗེས་ཁྱབ་མེད་པའི་
ཕྱིར། དེ་འདྲའི་ཐལ་འགྱུར་གྱི་འགལ་ཁྱབ་ངེས་པའི་ཕྱིར། དེར་ཐལ། ཐལ་
འགྱུར་དེའི་རྟགས་སུ་བཀོད་པ་དེ་ཡིན་ན། ཆོས་སུ་བཀོད་པ་དེ་མ་ཡིན་
པས་ཁྱབ་པའི་ཕྱིར། ཁྱབ་སྟེ། དེ་ལྟར་ཀློང་བ་དེ་ཐལ་འགྱུར་དེའི་འགལ་
ཁྱབ་ཀློང་ཚུལ་ཡིན་པའི་ཕྱིར། དེ་དེ་ཡིན་པར་ཐལ། ཐལ་འགྱུར་གྱི་འགལ་
ཁྱབ་ཀློང་ཚུལ་ཡོད་པའི་ཕྱིར། 
ཡང་ཁ་ཅིག་ན་རེ། ཐལ་འགྱུར་དེའི་རྗེས་ཁྱབ་དང༌། ལྡོག་ཁྱབ་
ངེས་ན། ཐལ་འགྱུར་དེའི་ཁྱབ་པ་སྒོ་བརྒྱད་ཀ་ངེས་པས་ཁྱབ་ཟེར་ན། ཚད་
མ་ཆོས་ཅན། ཤེས་པ་ཡིན་པར་ཐལ། ཚད་མ་ཡིན་པའི་ཕྱིར། ཞེས་པའི་
ཐལ་འགྱུར་ཆོས་ཅན། ཁྱོད་ཁྱབ་པ་སྒོ་བརྒྱད་ཀ་ངེས་པའི་ཐལ་འགྱུར་
ཡིན་པར་ཐལ། ཁྱོད་རྗེས་ཁྱབ་དང༌། ལྡོག་ཁྱབ་ངེས་པའི་ཐལ་འགྱུར་ཡིན་
པའི་ཕྱིར། དེར་ཐལ། ཚད་མ་ཡིན་ན་ཤེས་པ་ཡིན་པས་ཁྱབ་པ་རྗེས་ཁྱབ་
དང༌། ཤེས་པ་མ་ཡིན་ན་ཚད་མ་མ་ཡིན་པས་ཁྱབ་པ་ཁྱོད་ཀྱི་ལྡོག་ཁྱབ་
ཡིན་པའི་ཕྱིར། དེར་ཐལ། ཁྱོད་ཤེས་པས་གསལ་བ་དང༌། ཚད་མས་རྟགས་
སོ་སོར་བྱས་པའི་ཐལ་འགྱུར་ཡིན་པའི་ཕྱིར། གོ་ཐོབ་བྱས། རྩ་བར་འདོད་

- 139 -

འབྲས་སྤུངས་སྒོ་མང་གློག་རྡུལ་གཙུག་ལག་དེབ་ཨང་།༼  ༦༡  ༽ཀུན་མཁྱེན་བསྡུས་གྲྭ་ཕྱོགས་བསྒྲིགས།

མི་ནུས་ཏེ། ཁྱོད་ཀྱི་ཐུར་ཁྱབ་དང༌། ལྡོག་ཁྱབ་ཕྱིན་ཅི་ལོག་དང༌། འགལ་
ཁྱབ་ཡང་དག་རྣམས་མ་ངེས་པའི་ཕྱིར། འཁོར་གསུམ། དེར་ཐལ། ཁྱོད་
ཐུར་ཁྱབ་མ་ངེས་པའི་ཐལ་འགྱུར་ཡིན་པའི་ཕྱིར། ཁྱབ་སྟེ། དེ་མ་ངེས་ན་
དེ་གསུམ་མ་ངེས་པས་ཁྱབ་པའི་ཕྱིར། གཞན་ཡང༌། ཐལ་འགྱུར་ཡིན་ན་
དེའི་ཁྱབ་པ་སྒོ་བརྒྱད་ངེས་པས་མ་ཁྱབ་པར་ཐལ། ཐལ་འགྱུར་དེའི་འགལ་
ཁྱབ་ངེས་ན་རྗེས་ཁྱབ་མ་ངེས་པས་ཁྱབ་པའི་ཕྱིར། དེར་ཐལ། ཐལ་འགྱུར་
དེའི་འགལ་ཁྱབ་ངེས་ན། འགལ་ཁྱབ་ཕྱིན་ཅི་ལོག་མ་ངེས་པས་ཁྱབ་པའི་
ཕྱིར། དེར་ཐལ། ཐལ་འགྱུར་དེའི་རྟགས་སུ་བཀོད་པ་ཡིན་ན། དེའི་ཆོས་
མ་ཡིན་པས་ཁྱབ་པ་འགལ་ཁྱབ་དང༌། ཐལ་འགྱུར་དེའི་རྟགས་དེ་ཡིན་ན་
ཐལ་འགྱུར་དེའི་ཆོས་དེ་མ་ཡིན་པ་མ་ཡིན་པས་ཁྱབ་པ་འགལ་ཁྱབ་ཕྱིན་
ཅི་ལོག་ཡིན་པའི་ཕྱིར། དེར་ཐལ། ཐལ་འགྱུར་དེའི་ཆོས་སམ། གསལ་བ་
དེ་མ་ཡིན་ན་ཐལ་འགྱུར་དེའི་རྟགས་དེ་མ་ཡིན་པས་ཁྱབ་པ་ལྡོག་ཁྱབ་
དང༌། ཐལ་འགྱུར་དེའི་ཆོས་དེ་མ་ཡིན་པ་མ་ཡིན་ན། ཐལ་འགྱུར་དེའི་
རྟགས་དེ་མ་ཡིན་པ་མ་ཡིན་པས་ཁྱབ་པ་དེའི་ལྡོག་ཁྱབ་ཕྱིན་ཅི་ལོག་ཡིན་
པའི་ཕྱིར། དེར་ཐལ། ཐལ་འགྱུར་དེའི་རྟགས་དེ་ཡིན་ན་ཐལ་འགྱུར་དེའི་
གསལ་བ་དེ་ཡིན་པས་ཁྱབ་པ་དེ་ཐལ་འགྱུར་དེའི་རྗེས་ཁྱབ་དང༌། དེའི་
རྟགས་དེ་མ་ཡིན་ན་གསལ་བ་དེ་མ་ཡིན་པས་ཁྱབ་པ་རྗེས་ཁྱབ་ཕྱིན་ཅི་
ལོག་ཡིན་པའི་ཕྱིར། དེར་ཐལ། ཐལ་འགྱུར་དེའི་གསལ་བ་དེ་མ་ཡིན་ན་
ཐལ་འགྱུར་དེའི་རྟགས་དེ་མ་ཡིན་པས་ཁྱབ་པ་ཐལ་འགྱུར་དེའི་ཐུར་ཁྱབ་
ཕྱིན་ཅི་ལོག་དང༌། ཐལ་འགྱུར་དེའི་གསལ་བ་དེ་ཡིན་ན་ཐལ་འགྱུར་དེའི་
རྟགས་དེ་ཡིན་པས་ཁྱབ་པ་ཐལ་འགྱུར་དེའི་ཐུར་ཁྱབ་ཡང་དག་ཡིན་པའི་

- 140 -

འབྲས་སྤུངས་སྒོ་མང་གློག་རྡུལ་གཙུག་ལག་དེབ་ཨང་།༼  ༦༡  ༽བསྡུས་གྲྭའི་རྣམ་གཞག་ལེགས་བཤད།

ཕྱིར། དེར་ཐལ། ཐལ་འགྱུར་གྱི་ཁྱབ་པ་སྒོ་བརྒྱད་ཀྱི་ཀློང་ཚུལ་ཡོད་པའི་
ཕྱིར། དེར་ཐལ། རྩོད་ཚེ་གསལ་བ་ལ་འགོད་རྒྱུ་དང༌། རྟགས་ལ་འགོད་རྒྱུ་
ཞེས་ཁྱད་པར་སྦྱོར་དགོས་པའི་ཕྱིར། འདི་གོ་ཐོབ་བྱས།
ཡང་ཁ་ཅིག་ན་རེ། ཁྱོད་ཀྱི་ལྡོག་ཁྱབ་རྣལ་མར་ངེས་པའི་ལྡོག་
ཁྱབ་རྣལ་མར་ངེས་ན། ཁྱོད་ཀྱི་ལྡོག་ཁྱབ་རྣལ་མར་ངེས་པས་ཁྱབ་ཟེར་
ན། བུམ་པ་ཆོས་ཅན། བེམ་པོ་ཡིན་པར་ཐལ། དངོས་པོ་ཡིན་པའི་ཕྱིར། 
ཞེས་པའི་ཐལ་འགྱུར་ཆོས་ཅན། ཁྱོད་ཀྱི་ལྡོག་ཁྱབ་རྣལ་མར་ངེས་པར་ཐལ། 
ཁྱོད་ཀྱི་ལྡོག་ཁྱབ་རྣལ་མར་ངེས་པའི་ལྡོག་ཁྱབ་རྣལ་མར་ངེས་པའི་ཕྱིར། 
དེར་ཐལ། བེམ་པོ་མ་ཡིན་ན། དངོས་པོ་མ་ཡིན་པས་ཁྱབ་པ་དེ། དེ་འདྲའི་
ཐལ་འགྱུར་གྱི་ལྡོག་ཁྱབ་དང་པོ། དངོས་པོ་མ་ཡིན་པ་མ་ཡིན་ན་བེམ་པོ་
མ་ཡིན་པ་མ་ཡིན་པས་ཁྱབ་པ་དེ་དེ་འདྲའི་ཐལ་འགྱུར་གྱི་ལྡོག་ཁྱབ་རྣལ་
མར་ངེས་པའི་ལྡོག་ཁྱབ་ཀྱི་ཀློང་ཚུལ་ཡིན་པའི་ཕྱིར། དེར་ཐལ། དེ་འདྲའི་
ཐལ་འགྱུར་གྱི་ལྡོག་ཁྱབ་དང་པོ་བེམ་པོ་མ་ཡིན་ན་དངོས་པོ་མ་ཡིན་པས་
ཁྱབ་ཅེས་ཀློང་ནས་རྟགས་གསལ་བཀོད་ན། དངོས་པོ་མ་ཡིན་པར་ཐལ། 
བེམ་པོ་མ་ཡིན་པའི་ཕྱིར་ཞེས་པའི་ཐལ་འགྱུར་གྱི་ལྡོག་ཁྱབ་དངོས་པོ་མ་
ཡིན་པ་མ་ཡིན་ན། བེམ་པོ་མ་ཡིན་པ་མ་ཡིན་པས་ཁྱབ་པ་ཀློང་དགོས་
པའི་ཕྱིར། མ་གྲུབ་ན། དེ་ཆོས་ཅན། ཁྱོད་ཀྱི་ལྡོག་ཁྱབ་རྣལ་མར་ངེས་པའི་
ལྡོག་ཁྱབ་ཀྱི་ཀློང་ཚུལ་དངོས་པོ་མ་ཡིན་པ་མ་ཡིན་ན། བེམ་པོ་མ་ཡིན་པ་
མ་ཡིན་པས་ཁྱབ་པ་ཀློང་རིགས་པར་ཐལ། ཁྱོད་བེམ་པོས་གསལ་བ་དང༌། 
དངོས་པོས་རྟགས་སོ་སོར་བྱས་པའི་ཐལ་འགྱུར་ཡིན་པའི་ཕྱིར། རྩ་བར་
འདོད་ན། བེམ་པོ་མ་ཡིན་ན་དངོས་པོ་མ་ཡིན་པས་ཁྱབ་པར་ཐལ། དེ་

- 141 -

འབྲས་སྤུངས་སྒོ་མང་གློག་རྡུལ་གཙུག་ལག་དེབ་ཨང་།༼  ༦༡  ༽ཀུན་མཁྱེན་བསྡུས་གྲྭ་ཕྱོགས་བསྒྲིགས།

འདྲའི་ཐལ་འགྱུར་གྱི་ལྡོག་ཁྱབ་རྣལ་མར་ངེས་པའི་ཕྱིར། འཁོར་གསུམ། 
འདོད་ན། ཚད་མ་ཆོས་ཅན། དངོས་པོ་མ་ཡིན་པར་ཐལ། བེམ་པོ་མ་ཡིན་
པའི་ཕྱིར། འཁོར་གསུམ། དེར་ཐལ། ཤེས་པ་ཡིན་པའི་ཕྱིར། འདོད་མི་ནུས་
ཏེ། དངོས་པོ་ལ་བེམ་ཤེས་ལྡན་མིན་འདུ་བྱེད་གསུམ་ཡོད་པའི་ཕྱིར། དེར་
ཐལ། དངོས་པོ་ལ་དེ་གསུམ་དུ་གྲངས་ངེས་པའི་ཕྱིར། དེས་ཁྱོད་ཀྱི་ལྡོག་
ཁྱབ་རྣལ་མར་ངེས་པའི་ལྡོག་ཁྱབ་ངེས་ན། ལྡོག་ཁྱབ་རྣལ་མར་ངེས་པའི་
ལྡོག་ཁྱབ་རྣལ་མར་ངེས་པས་ཁྱབ་མ་ཁྱབ་ཚུལ་དཔྱོད་ཚུལ་སོགས་ཤེས་
དགོས་སོ། །
དེ་ལ་ཁོ་ན་རེ། ལྡོག་ཁྱབ་རྣལ་མར་ངེས་པའི་ལྡོག་ཁྱབ་དང༌། 
ལྡོག་ཁྱབ་ཀློང་ཚུལ་གཅིག་ཡིན་པར་ཐལ། རྗེས་ཁྱབ་རྣལ་མར་ངེས་པའི་
རྗེས་ཁྱབ་དང༌། རྗེས་ཁྱབ་ཀྱི་ཀློང་ཚུལ་གཅིག་ཡིན་པའི་ཕྱིར་ན་མ་ཁྱབ་
སྟེ། རྗེས་ཁྱབ་ཅི་ཙམ་ཀློང་ཡང་རྗེས་ཁྱབ་ཀྱི་ཀློང་ཚུལ་ཡིན་པའི་ཕྱིར། དེར་
ཐལ། དེ་ལ་རྗེས་ཁྱབ་ཀློང་ནས་བཀོད་ཀྱང་འགོད་ཚུལ་གཅིག་ལས་མི་
དགོས་པའི་ཕྱིར། གཞན་ཡང༌། བུམ་པས་རྩོད་གཞི་དངོས་པོས་རྟགས་
བྱས་པའི་ཐལ་འགྱུར་ཡིན་ན། རྩོད་གཞི་དང་ལྡན་པའི་ཐལ་འགྱུར་ཡིན་
པས་ཁྱབ་པར་ཐལ། བུམ་པའི་རྩོད་གཞི་དངོས་པོས་གསལ་བ་བྱས་པའི་
ཐལ་འགྱུར་ཡིན་ན་རྟགས་གསལ་གཉིས་ལྡན་ཡིན་པས་ཁྱབ་པའི་ཕྱིར། 
རྟགས་ཁས། འཁོར་གསུམ། འདོད་ན། རྟགས་དངོས་གཉིས་ཀ་ཡིན་པར་
ཐལ། བུམ་པའི་རྩོད་གཞི་དངོས་པོ་ཡིན་པའི་ཕྱིར་ཞེས་པའི་ཐལ་འགྱུར་
ཆོས་ཅན། དེར་ཐལ། དེའི་ཕྱིར། རྟགས་ཁས། འཁོར་གསུམ། དེ་དེར་ཐལ། 
བུམ་པའི་རྩོད་གཞི་དངོས་པོ་རྟགས་སུ་བཀོད་པའི་ཐལ་འགྱུར་ཡིན་

- 142 -

འབྲས་སྤུངས་སྒོ་མང་གློག་རྡུལ་གཙུག་ལག་དེབ་ཨང་།༼  ༦༡  ༽བསྡུས་གྲྭའི་རྣམ་གཞག་ལེགས་བཤད།

པའི་ཕྱིར། དེར་ཐལ། དེ་འདྲའི་ཐལ་འགྱུར་གྱི་རྟགས་གསལ་སོ་སོར་ངོས་
འཛིན་རྒྱུ་ཡོད་པའི་ཕྱིར། དེར་ཐལ། ཁྱོད་རྟགས་གསལ་དང་བཅས་པའི་
ཐལ་འགྱུར་ཡིན་པའི་ཕྱིར། རྩ་བར་འདོད་མི་ནུས་ཏེ། རྩོད་གཞི་དང་མི་
ལྡན་པའི་ཐལ་འགྱུར་ཡིན་པའི་ཕྱིར། དེར་ཐལ། རྟགས་གསལ་གཉིས་
ཙམ་དང་ལྡན་པའི་ཐལ་འགྱུར་ཡིན་པའི་ཕྱིར། དེར་ཐལ། དེ་འདྲའི་ཐལ་
འགྱུར་ཡོད་པའི་ཕྱིར། དེས་ཚིག་ལ་འཁྲི་ཚུལ་ཤེས་སླ། འདིར་ཐལ་འགྱུར་
སྦུབས་འཚང་ལ་ཆོས་ཅན། སྔ་བཙན་ཕྱི་བཙན་བར་བཙན་གསུམ། དེ་
བཞིན་དུ་གསལ་བའི་ཐལ་ཆོས་སྔ་བཙན། ཕྱི་བཙན་བར་བཙན་གསུམ་
དང༌། རྟགས་སྔ་བཙན་ཕྱི་བཙན་བར་བཙན་གསུམ་གསུམ་བྱུང་པའི་ཆོས་
ཅན་སྔ་བཙན་ནི། དཔེར་ན། ཀ་བ་ཆོས་ཅན། བུམ་པ་ཆོས་ཅན། ཤེས་བྱ་
ཆོས་ཅན། རྟག་པ་ཡིན་པར་ཐལ། ཆོས་དང་སྐད་ཅིག་མ་མ་ཡིན་པའི་
གཞི་མཐུན་ཡིན་པའི་ཕྱིར། ཞེས་པའི་ཐལ་འགྱུར་གྱི་རྟགས་གསལ་རྩོད་
གཞི་གསུམ་ངོས་ཟུངས་དང་ཟེར་ན། ཆོས་དང་སྐད་ཅིག་མ་མ་ཡིན་པའི་
གཞི་མཐུན་པ་རྟགས་དང༌། བུམ་པ་ཆོས་ཅན། ཤེས་བྱ་ཆོས་ཅན། རྟག་པས་
གསལ་བ་དང༌། ཀ་བས་རྩོད་གཞི་ཡིན་ཞེས་བྱ། ཆོས་ཅན་ཕྱི་བཙན་ནི། 
དཔེར་ན། བུམ་པ་ཆོས་ཅན། སྒྲ་ཆོས་ཅན། ཀ་བ་ཆོས་ཅན། ཤེས་བྱ་ཆོས་
ཅན། མི་རྟག་པ་མ་ཡིན་པར་ཐལ། རྟག་པ་ཡིན་པའི་ཕྱིར་ཞེས་པའི་ཐལ་
འགྱུར་འདིའི་རྟགས་གསལ་རྩོད་གཞི་ངོས་ཟུངས་དང་ཟེར་ན། དེ་འདྲའི་
ཐལ་འགྱུར་དེ་རྟག་པས་རྟགས་དང༌། མི་རྟག་པ་མ་ཡིན་པས་གསལ་བ་
དང༌། བུམ་པ་ཆོས་ཅན། སྒྲ་ཆོས་ཅན། ཀ་བ་ཆོས་ཅན། ཤེས་བྱ་རྩོད་གཞི་
ཡིན་ཞེས་བྱ་ལ། ཆོས་ཅན་བར་བཙན་ནི། དཔེར་ན། སྒྲ་ཆོས་ཅན། ཤེས་

- 143 -

འབྲས་སྤུངས་སྒོ་མང་གློག་རྡུལ་གཙུག་ལག་དེབ་ཨང་།༼  ༦༡  ༽ཀུན་མཁྱེན་བསྡུས་གྲྭ་ཕྱོགས་བསྒྲིགས།

བྱ་ཆོས་ཅན། ཡོད་པར་ཐལ། རྟག་པ་ཡིན་པའི་ཕྱིར། ཞེས་པའི་ཐལ་འགྱུར་
འདིའི་རྟགས་གསལ་རྩོད་གཞི་ངོས་ཟུངས་ཟེར་ན། རྟག་པས་རྟགས་དང༌། 
ཤེས་བྱ་ཆོས་ཅན། ཡོད་པས་གསལ་བ་དང༌། སྒྲས་རྩོད་གཞི་ཡིན་ནོ་ཞེས་
བྱ་ཞིང༌། དྲིས་ཚེ་དེ་ལྟར་དང༌། འཕངས་ཚེ་རེ་རེ་འཆད་པའང་ཤེས་སོ། །དེ་
ལྟར་ཆོས་ཅན་ཐལ་རྟགས་སྦུབས་སུ་འཚང་ཚུལ་གསུམ་གང་འཐད་སྙམ་
ན། གཙོ་བོ་རྒོལ་བའི་འདོད་པས་གང་འདོད་གཙོ་བས་མཐའ་གཅིག་
ཏུ་མ་ངེས་ཏེ། རྒོལ་བས་ཆོས་ཅན་གསུམ་བརྩེགས་འདོད་ནས་སྦྱར་ན་
ཆོས་ཅན་གསུམ་རྩོད་གཞི་དགོས་པའི་ཕྱིར། དེར་ཐལ། རྣལ་འགྲེལ་ལས། 
སྒྲ་ནི་བརྗོད་འདོད་རྗེས་འབྲང་ཕྱིར། །ཞེས་གསུངས་པའི་ཕྱིར། ཁྱབ་སྟེ། 
ཚིག་གསལ་ལས་ཀྱང༌། སྒྲ་རྣམས་ནི་སྨྲ་བ་པོའོ་བསམ་པ་ཙམ་སྟོན་གྱི། 
དབྱུག་པ་ཐོགས་པས་དབང་མེད་བྱེད་པ་ལྟར་མ་ཡིན་ཞེས་པ་ལྟར་ཡིན་
པའི་ཕྱིར། དེར་ཐལ། ཚིག་གིས་དངོས་སུ་མ་བརྗོད་ཀྱང་དོན་དེ་གཙོ་བོར་
འདོད་ན་དེ་གཙོ་བོར་བྱེས་པས་ཁྱབ་པའི་ཕྱིར། དཔེར་ན། གྲངས་ཅན་
གྱིས་མིག་སོགས་ཆོས་ཅན། གཞན་དོན་བྱེད་དེ། འདུས་བསགས་ཡིན་
པའི་ཕྱིར། དཔེར་ན། མལ་ཆ་བཞིན་ལྟ་བུ། རྣམ་འགྲེལ་ལས། མ་བརྗོད་
ན་ཡང་འདོད་པས་ཁྱབ། །བདག་གི་དོན་བཞིན་བསྒྲུབ་བྱར་འདོད། །ཅེས་
གསུངས་པའི་ཕྱིར། དེ་ལྟར་ཡིན་ཀྱང་ད་ལྟ་ཆོས་ཅན་སྔ་བཙན་དང༌། 
གསལ་བ་བར་བཙན་དང༌། རྟགས་ལ་ཐལ་འགྱུར་ཡིན་པའི་ཕྱིར་སྒྲས་
ཐལ་བ་རེ་རེ་འདྲེན་པར་མཛད་པ་མེད་པས་བརྗོད་པར་བྱའོ། །
དེ་ལ་ཁོ་ན་རེ། ཚད་མ་ཆོས་ཅན། དངོས་པོ་ཡིན་པར་ཐལ། རྟག་
པ་ཡིན་པར་ཐལ། ཐལ་ངག་ཡིན་པར་ཐལ། བདག་མེད་ཡིན་པའི་ཕྱིར། 

- 144 -

འབྲས་སྤུངས་སྒོ་མང་གློག་རྡུལ་གཙུག་ལག་དེབ་ཨང་།༼  ༦༡  ༽བསྡུས་གྲྭའི་རྣམ་གཞག་ལེགས་བཤད།

ཞེས་པའི་ཐལ་འགྱུར་ཡིན་པའི་ཕྱིར། ཞེས་པའི་ཐལ་འགྱུར་ཡིན་པའི་ཕྱིར། 
ཞེས་པའི་ཐལ་འགྱུར་འདིའི་རྟགས་གསལ་རྩོད་གཞི་ངོས་བཟུང་ཟེར་ན། 
དྲིས་ཚེ་དེ་འདྲའི་ཐལ་འགྱུར་དེ་ཚད་མས་རྩོད་གཞི་དང༌། དངོས་པོས་
གསལ་བ་དང༌། རྟག་པ་ཡིན་པར་ཐལ། ཐལ་ངག་ཡིན་པར་ཐལ། བདག་
མེད་ཡིན་པའི་ཕྱིར། ཞེས་པའི་ཐལ་འགྱུར་ཡིན་པའི་ཕྱིར། ཞེས་པའི་
ཐལ་འགྱུར་གྱིས་རྟགས་བྱས་པའི་ཐལ་འགྱུར་ཡིན་པར་ཐལ། དེ་འདྲའི་
ཐལ་འགྱུར་ཚད་མས་རྩོད་གཞི་བྱས་པ་གང་ཞིག །དངོས་པོས་གསལ་བ་
བྱས་པ་ཡིན། རྟག་པ་ཡིན་པར་ཐལ། ཐལ་ངག་ཡིན་པར་ཐལ། བདག་
མེད་ཡིན་པའི་ཕྱིར། ཞེས་པའི་ཐལ་འགྱུར་ཡིན་པའི་ཕྱིར། ཞེས་པའི་ཐལ་
འགྱུར་གྱིས་རྟགས་བྱས་པ་ཡང་ཡིན་པའི་ཕྱིར། རྟགས་དང་པོ་སླ། རྟགས་
གཉིས་པ་གྲུབ་པར་ཐལ། དངོས་པོ་ལས་གཞན་དེའི་གསལ་བ་མ་ཡིན་
པའི་ཕྱིར། རྟགས་འོག་ཏུ་སྒྲུབ། རྟགས་གསུམ་པ་གྲུབ་སྟེ། དེ་ཐལ་སྤུངས་
རྟགས་སྤུངས་ཅན་གྱི་ཐལ་ངག་གིས་རྟགས་བྱས་པའི་ཐལ་འགྱུར་ཡིན་
པའི་ཕྱིར། དེར་ཐལ། གསལ་སྤུངས་རྟགས་སྤུངས་ཅན་གྱི་ཐལ་འགྱུར་གྱིས་
རྟགས་བྱས་པའི་ཐལ་འགྱུར་ཡོད་པའི་ཕྱིར། དེར་ཐལ། ཁྱོད་བདག་མེད་
ཡིན་པའི་ཕྱིར། 
ཡང་ཁ་ཅིག་ན་རེ། ཤེས་བྱ་ཆོས་ཅན། རྣམ་མཁྱེན་ཆོས་ཅན། 
ཚད་མ་ཆོས་ཅན། བདག་མེད་ཡིན་པར་ཐལ། ཡོད་པ་ཡིན་པའི་ཕྱིར། 
ཞེས་པའི་ཐལ་འགྱུར་འདིའི་རྟགས་གསལ་རྩོད་གཞི་ངོས་བཟུང་ཟེར་ན། 
དེ་འདྲའི་ཐལ་འགྱུར་དེ་ཤེས་བྱས་རྩོད་གཞི། རྣམ་མཁྱེན་ཆོས་ཅན། ཚད་
མ་ཆོས་ཅན། བདག་མེད་ཀྱིས་གསལ་བ་དང༌། ཡོད་པས་རྟགས་བྱས་པའི་

- 145 -

འབྲས་སྤུངས་སྒོ་མང་གློག་རྡུལ་གཙུག་ལག་དེབ་ཨང་།༼  ༦༡  ༽ཀུན་མཁྱེན་བསྡུས་གྲྭ་ཕྱོགས་བསྒྲིགས།

ཐལ་འགྱུར་ཡིན་བྱས་པ་ལ། ཁོ་ན་རེ། ཤེས་བྱ་ཆོས་ཅན། རྣམ་མཁྱེན་ཆོས་
ཅན། ཚད་མ་ཆོས་ཅན། བདག་མེད་ཡིན་པར་ཐལ། ཡོད་པ་ཡིན་པའི་
ཕྱིར་ཞེས་པའི་ཐལ་འགྱུར་དེ་ཤེས་བྱས་རྩོད་གཞི་དང༌། རྣམ་མཁྱེན་ཆོས་
ཅན། ཚད་མ་ཆོས་ཅན། བདག་མེད་ཀྱིས་གསལ་བ་གཉིས་བྱས་པའི་ཐལ་
འགྱུར་མ་ཡིན་པར་ཐལ། བདག་མེད་ཡིན་པའི་ཕྱིར་ཟེར་ན། འདོད་བྱས་
པ་ལ། ཁོ་ན་རེ། དངོས་འགལ་དུ་འགྲོ་ཟེར་ན་མི་འགྲོ་སྟེ། དེ་ལ་འདོད་
ལན་འདེབས་ཚེ་རྣམ་མཁྱེན་ཆོས་ཅན། ཚད་མ་ཆོས་ཅན། བདག་མེད་
ཡིན་པར་ཐལ། ཡོད་པ་ཡིན་པའི་ཕྱིར་ཞེས་པའི་ཐལ་འགྱུར་འདི་ཤེས་
བྱས་རྩོད་གཞི་དང༌། རྣམ་མཁྱེན་ཆོས་ཅན། ཚད་མ་ཆོས་ཅན། བདག་
མེད་ཀྱིས་གསལ་བ་བྱས་པས་གཉིས་ཀ་མ་ཡིན་པར་འདོད་ཟེར་རིགས་
པ་གང་ཞིག །རྣམ་མཁྱེན་ཆོས་ཅན། ཚད་མ་ཆོས་ཅན། བདག་མེད་ཡིན་
པར་ཐལ། ཡོད་པ་ཡིན་པའི་ཕྱིར། ཞེས་པའི་ཐལ་འགྱུར་འདིའི་རྩོད་གཞི་
དང༌། གསལ་བ་དེ་ལྟར་མ་ཡིན་པའི་ཕྱིར། རྟགས་དང་པོ་གྲུབ་སྟེ། རྣམ་
མཁྱེན་ཆོས་ཅན། ཚད་མ་ཆོས་ཅན། བདག་མེད་ཡིན་པར་ཐལ། ཡོད་པ་
ཡིན་པའི་ཕྱིར་ཞེས་པའི་ཐལ་འགྱུར་འདི་རྣམ་མཁྱེན་གྱིས་རྩོད་གཞི་དང༌། 
ཚད་མ་ཆོས་ཅན། བདག་མེད་ཀྱིས་གསལ་བ་བྱས་པ་ཡིན་པའི་ཕྱིར། དེ་
དེ་ལྟར་ཡིན་པར་ཐལ། བདག་མེད་ཡིན་པའི་ཕྱིར། རྟགས་གཉིས་པ་མ་
གྲུབ་ན། རྣམ་མཁྱེན་ཆོས་ཅན། ཚད་མ་ཆོས་ཅན། བདག་མེད་ཡིན་པར་
ཐལ། ཡོད་པ་ཡིན་པའི་ཕྱིར། ཞེས་པའི་ཐལ་འགྱུར་འདི་ཤེས་བྱས་རྩོད་
གཞི་བྱས་པ་མ་ཡིན་པ་གང་ཞིག །རྣམ་མཁྱེན་ཆོས་ཅན། ཚད་མ་ཆོས་
ཅན། བདག་མེད་ཀྱིས་གསལ་བ་བྱས་པ་མ་ཡིན་པའི་ཕྱིར། དང་པོ་གྲུབ་སྟེ། 

- 146 -

འབྲས་སྤུངས་སྒོ་མང་གློག་རྡུལ་གཙུག་ལག་དེབ་ཨང་།༼  ༦༡  ༽བསྡུས་གྲྭའི་རྣམ་གཞག་ལེགས་བཤད།

རྣམ་མཁྱེན་ཆོས་ཅན། ཚད་མ་ཆོས་ཅན། བདག་མེད་ཡིན་པར་ཐལ། ཡོད་
པ་ཡིན་པའི་ཕྱིར། ཞེས་པའི་ཐལ་འགྱུར་ལ། ཤེས་བྱས་རྩོད་གཞི་མ་བྱས། 
རྣམ་མཁྱེན་གྱིས་རྩོད་གཞི་བྱས་པའི་ཕྱིར། འཁོར་གསུམ། གཉིས་པ་གྲུབ་
སྟེ། རྣམ་མཁྱེན་ཆོས་ཅན། ཚད་མ་ཆོས་ཅན། བདག་མེད་ཡིན་པར་ཐལ། 
ཡོད་པ་ཡིན་པའི་ཕྱིར་ཞེས་པའི་ཐལ་འགྱུར་གྱི་གསལ་བ་ལ་རྣམ་མཁྱེན་
མི་རུང་བའི་ཕྱིར། འཁོར་གསུམ། དེར་ཐལ། རྣམ་མཁྱེན་ཆོས་ཅན། ཚད་
མ་ཆོས་ཅན། བདག་མེད་ཡིན་པར་ཐལ། ཡོད་པ་ཡིན་པའི་ཕྱིར་ཞེས་པའི་
ཐལ་འགྱུར་འདི་ལ་རྣམ་མཁྱེན་གྱིས་གསལ་བ་མ་བྱས་རྩོད་གཞི་བྱས་པའི་
ཕྱིར། འཁོར་གསུམ། ཞེས་པ་འདི་ཡང་ཀུན་མཁྱེན་འཇམ་དབྱངས་བཞད་
པས་གསུངས་སོ།།

- 147 -

འབྲས་སྤུངས་སྒོ་མང་གློག་རྡུལ་གཙུག་ལག་དེབ་ཨང་།༼  ༦༡  ༽ཀུན་མཁྱེན་བསྡུས་གྲྭ་ཕྱོགས་བསྒྲིགས།

༄༅། །ཀུན་མཁྱེན་འཇམ་དབྱངས་བཞད་པས་མཛད་པའི་
ཐལ་འགྱུར་ཆེ་བའི་རྣམ་བཞག་མདོར་བསྡུས་བཞུགས་སོ།།

དེ་ལ་འདིར་རྒྱལ་བའི་གསུང་རབ་ཐམས་ཅད་ཀྱི་སྙིང་པོ་ཚད་
མ་སྡེ་བདུན་གྱི་བརྗོད་བྱ་མ་ལུས་པ་རིགས་ལམ་གྱིས་གཏན་ལ་འབེབས་
པར་བྱེད་པ་ཐལ་འགྱུར་དང་སུན་འབྱིན་གྱི་རྣམ་བཞག་གཏན་ལ་
འབེབས་པ་ལ། ཐལ་འགྱུར་གྱི་མཚན་ཉིད། དབྱེ་བ། ཐལ་འགྱུར་གྱི་དགོས་
པ་བཤད་པ་དང་གསུམ་ལས། དང་པོ་ལ་དགག་བཞག་སྤང་གསུམ་ལས། 
དང་པོ་ནི། བོད་ཀྱི་མཁས་པ་བློ་ལྡན་བཟང་པོ་སོགས་ན་རེ། སྒྲུབ་བྱེད་
འཕེན་པའི་ཐལ་འགྱུར་ཡང་དག་དང༌། སྒྲུབ་བྱེད་མི་འཕེན་པའི་ཐལ་
འགྱུར་ཡང་དག་གཉིས་སོ་སོའི་མཚན་ཉིད་ཡོད་ཀྱང༌། དེ་གཉིས་ལ་རྗེས་
སུ་འགྲོ་བའི་ཐལ་འགྱུར་སྤྱིའི་མཚན་ཉིད་མེད་དེ། དཔེར་ན་རང་དོན་
རྗེས་དཔག་དང༌། གཞན་དོན་རྗེས་དཔག་གཉིས་སོ་སོའི་མཚན་ཉིད་ཡོད་
ཀྱང༌། དེ་གཉིས་ལ་རྗེས་སུ་འགྲོ་བའི་རྗེས་དཔག་སྤྱིའི་མཚན་ཉིད་མེད་
པ་བཞིན་ཡིན་པའི་ཕྱིར་ཟེར་ན། འོ་ན་སྒྲུབ་བྱེད་འཕེན་པའི་ཐལ་འགྱུར་
ཡང་དག་དང༌། སྒྲུབ་བྱེད་མི་འཕེན་པའི་ཐལ་འགྱུར་ཡང་དག་གཉིས་
པོ་གང་རུང་ཡིན་ན། ཐལ་འགྱུར་ཡིན་པས་མ་ཁྱབ་པར་ཐལ། རང་དོན་

- 148 -

འབྲས་སྤུངས་སྒོ་མང་གློག་རྡུལ་གཙུག་ལག་དེབ་ཨང་།༼  ༦༡  ༽ཐལ་འགྱུར་ཆེ་བའི་རྣམ་གཞག

རྗེས་དཔག་དང་གཞན་དོན་རྗེས་དཔག་གང་རུང་ལ་རྗེས་དཔག་གི་མ་
ཁྱབ་པའི་ཕྱིར། ཁྱབ་སྟེ། ཁྱོད་ཀྱིས་དེ་དཔེར་བཀོད་པའི་ཕྱིར། རྩ་བར་
འདོད་ན། ཐལ་འགྱུར་ཞིག་མེད་པར་ཐལ། སྒྲུབ་བྱེད་འཕེན་པའི་ཐལ་
འགྱུར་ཡང་དག་དང༌། སྒྲུབ་བྱེད་མི་འཕེན་པའི་ཐལ་འགྱུར་ཡང་དག་
གཉིས་པོ་དེ་ཐལ་འགྱུར་མ་ཡིན་པའི་ཕྱིར། རྟགས་ཁས། འདོད་མི་ནུས། 
གཞན་ཡང༌། སྒྲུབ་བྱེད་འཕེན་པའི་ཐལ་འགྱུར་ཡང་དག་དང༌། སྒྲུབ་བྱེད་
མི་འཕེན་པའི་ཐལ་འགྱུར་ཡང་དག་གཉིས་པོ་དེ་ཐལ་འགྱུར་དུ་འཇོག་པ་
དོན་ལ་ལྟོས་པར་ཐལ། དེ་དོན་ལ་ལྟོས་པ་དང་མི་ལྟོས་པ་གང་རུང་གང་
ཞིག །མི་ལྟོས་པ་མ་ཡིན་པའི་ཕྱིར། རྟགས་དང་པོ་གྲུབ་སྟེ། བདག་མེད་
ཡིན་པའི་ཕྱིར། གཉིས་པ་མ་གྲུབ་ན། ཐལ་འགྱུར་ཞེས་པ་དངོས་པོ་ཐམས་
ཅད་ལ་འཇུག་པར་ཐལ། དེ་འཇུག་པ་དོན་ལ་ལྟོས་པ་མ་ཡིན་པར་སྨྲ་བ་
པོས་བརྗོད་འདོད་ཀྱི་སྒོས་བཞག་པ་འདོད་རྒྱལ་གྱི་བརྡ་ལྟ་བུ་ཡིན་པའི་
ཕྱིར། རྩ་བར་འདོད་ན། ཐལ་འགྱུར་སྤྱིའི་མཚན་ཉིད་ཡོད་པར་ཐལ། སྒྲུབ་
བྱེད་འཕེན་པའི་ཐལ་འགྱུར་ཡང་དག་དང༌། སྒྲུབ་བྱེད་མི་འཕེན་པའི་
ཐལ་འགྱུར་ཡང་དག་གཉིས་པོ་ཐལ་འགྱུར་དུ་འཇོག་པ་དོན་ལ་ལྟོས་པའི་
ཕྱིར། རྟགས་ཁས། ཁྱབ་སྟེ། མཚན་ཉིད་ནི་མཚོན་བྱ་དེའི་ཐ་སྙད་འཇུག་
པའི་གཞི་ཡིན་པས་ན། དོན་རང་ཉིད་ཚད་མས་ངེས་པ་མཚོན་བྱ་དེ་ཚད་
མས་ངེས་པ་ལ་ལྟོས་མི་དགོས་པས་རྫས་ཡོད་ཅེས་བྱ་ལ། མཚོན་བྱ་ནི་
མཚན་ཉིད་དེའི་སྟེང་དུ་ཐ་སྙད་འདོགས་རྒྱུ་པོ་ཡིན་པས་ཐ་སྙད་རང་ཉིད་
ཚད་མས་ངེས་པ་མཚན་ཉིད་དེ་ཚད་མས་ངེས་པ་ལ་ལྟོས་དགོས་པས་ན་
བཏགས་ཡོད་ཅེས་བཤད་པའི་ཕྱིར། དེར་ཐལ། དོན་དང་ཐ་སྙད་འབའ་

- 149 -

འབྲས་སྤུངས་སྒོ་མང་གློག་རྡུལ་གཙུག་ལག་དེབ་ཨང་།༼  ༦༡  ༽ཀུན་མཁྱེན་བསྡུས་གྲྭ་ཕྱོགས་བསྒྲིགས།

ཞིག་སྒྲུབ་ཀྱི་དོན་གཉིས་སོ་སོར་བཤད་རྒྱུ་ཡོད་པའི་ཕྱིར། གཞན་ཡང༌། 
ཡང་དག་གཉིས་པོ་དེ་ཐལ་འགྱུར་དུ་འཇོག་པ་རྣམ་པར་འཇོག་བྱེད་ཀྱི་
རྒྱུ་ལ་ལྟོས་པར་ཐལ། དེ་ལྟོས་པ་དང་མི་ལྟོས་པ་གང་རུང་གང་ཞིག །མི་
ལྟོས་པ་མ་ཡིན་པའི་ཕྱིར། རྟགས་དང་པོ་མ་གྲུབ་ན། དེ་གང་རུང་ཡིན་
པར་ཐལ། གང་ཟག་གི་བདག་མེད་ཡིན་པའི་ཕྱིར། རྟགས་གཉིས་པ་མ་
གྲུབ་ན། ཐལ་འགྱུར་ཡང་དག་གཉིས་པོ་དེ་ཐལ་འགྱུར་དུ་འཇོག་བྱེད་
ཀྱི་རྒྱུ་ཡོད་པར་ཐལ། དེ་གཉིས་ཐལ་འགྱུར་དུ་འཇོག་པ་རྣམ་པར་འཇོག་
བྱེད་ཀྱི་རྒྱུ་ལ་ལྟོས་པའི་ཕྱིར། འདོད་ན། དེ་གཉིས་ཐལ་འགྱུར་དུ་རྣམ་པར་
འཇོག་བྱེད་ཀྱི་རྒྱུ་དེས་ཐལ་འགྱུར་ཡང་དག་དེ་གཉིས་ལ་ཁྱབ་པར་ཐལ། 
དེ་ཡོད་པའི་ཕྱིར། འདོད་ན། དེ་ཐལ་འགྱུར་དུ་རྣམ་པར་འཇོག་བྱེད་ཀྱི་
རྒྱུ་དེའི་རྣམ་པར་བཞག་བྱ་ཐལ་འགྱུར་དེས་ཀྱང་དེ་གཉིས་ལ་ཁྱབ་པར་
ཐལ། ཐལ་འགྱུར་དེ་རྣམ་པར་འཇོག་བྱེད་ཀྱི་རྒྱུ་དེས་དེ་གཉིས་ལ་ཁྱབ་
པའི་ཕྱིར། རྟགས་ཁས། རྩ་བར་འདོད་ན། ཐལ་འགྱུར་གྱི་མཚན་ཉིད་ཡོད་
པར་ཐལ། དེ་རྣམ་པར་འཇོག་བྱེད་ཀྱི་རྒྱུ་ཡོད་པའི་ཕྱིར། 
ཡང་ཁ་ཅིག ། ཐལ་འགྱུར་དང་སུན་འབྱིན་གཉིས་དོན་གཅིག་
མིང་གི་རྣམ་གྲངས་ཡིན་ཟེར་ན། འོ་ན་སུན་འབྱིན་ཡིན་ན། ཐལ་འགྱུར་
ཡིན་པས་ཁྱབ་པར་ཐལ། འདོད་པའི་ཕྱིར། འདོད་ན། སུན་འབྱིན་ལ་རང་
རྒྱུད་ཀྱི་དབང་དུ་བྱས་པ་གཅིག་དང༌། ཐལ་འགྱུར་གྱི་དབང་དུ་བྱས་པ་
གཅིག་དང༌། ཕྱི་རྒོལ་གྱིས་འདོད་རྟགས་ཁྱབ་པ་མ་གྲུབ་སོགས་ཀྱིས་སྔ་
རྒོལ་ཀྱི་སྒྲུབ་བྱེད་སུན་བྱུང་བ་གཅིག་དང་གསུམ་མེད་པར་ཐལ། འདོད་
པའི་ཕྱིར། འདོད་མི་ནུས་ཏེ། དེའི་དང་པོ་གཉིས་ཀྱང་ཡོད། ཕྱི་མ་ཡོད་པའི་

- 150 -

འབྲས་སྤུངས་སྒོ་མང་གློག་རྡུལ་གཙུག་ལག་དེབ་ཨང་།༼  ༦༡  ༽ཐལ་འགྱུར་ཆེ་བའི་རྣམ་གཞག

ཕྱིར། རང་གི་འདོད་པ་བསྒྲུབ་པའི་དབང་དུ་བྱས་ནས་རང་རྒྱུད་དང༌། རང་
གི་འདོད་པ་མི་སྒྲུབ་ཀྱང༌། གཞན་གྱི་འདོད་པ་སུན་འབྱིན་པའི་དབང་དུ་
བྱས་ནས་ཐལ་འགྱུར་བཞག་པའི་ཕྱིར། ཞེས་འཆད་པར། རྟོག་གེ་སྐད་ལས། 
ཐལ་འགྱུར་ཞེས་པ་འདིས་སྒྲུབ་པར་མི་བྱེད་ན། ཅིའི་ཕྱིར་བརྗོད་ཅེས། 
ཞེས་པ་ནས། རྒོལ་བས་སྒྲུབ་པར་བྱེད་པ་ན། ཕྱི་རྒོལ་བས་སུན་འབྱིན་པ་
བརྗོད་རིགས་པ་ཡིན་ཏེ་ཞེས་གསུངས་པའི་ཕྱིར། གཉིས་པ་གྲུབ་སྟེ། རྣམ་
འགྲེལ་ལས། མ་ཚང་སོགས་བརྗོད་སུན་འབྱིན་ཡིན། །ཞེས་གསུངས་པའི་
ཕྱིར། མི་ཤེས་པ་ཁ་ཅིག་ན་རེ། ཐལ་འགྱུར་ལ་བརྗོད་བྱ་དོན་དང༌། རྗོད་
བྱེད་ཀྱི་ཚིག་དང༌། བརྗོད་བྱའི་དོན་ཤེས་པའི་ཤེས་པ་དང་གསུམ་ཡོད་
ཟེར་ན། ཐལ་འགྱུར་གྱི་དོན་དང་ཐལ་འགྱུར་དོན་ཤེས་པའི་ཤེས་པ་རྣམས་
ཐལ་འགྱུར་ཡིན་པར་ཐལ། ཁྱོད་ཀྱི་ཐལ་འགྱུར་ལ་བརྗོད་བྱའི་དོན་སོགས་
གསུམ་ཡོད་པ་དེའི་ཕྱིར། འདོད་ན། ཐལ་འགྱུར་གྱི་བརྗོད་བྱ་ཡིན་ན། ཐལ་
འགྱུར་ཡིན་དགོས་པར་ཐལ། འདོད་པའི་ཕྱིར། འདོད་ན། གཞི་གྲུབ་ན་
ཐལ་འགྱུར་ཡིན་དགོས་པར་ཐལ། གཞི་གྲུབ་ན་ཐལ་འགྱུར་གྱི་བརྗོད་བྱ་
ཡིན་དགོས་པའི་ཕྱིར། འཁོར་གསུམ། མ་གྲུབ་ན། དེར་ཐལ། གཞི་གྲུབ་ཚད་
ལ་དེ་དང་དེར་ཐལ་ཞེས་པའི་ཐལ་འགྱུར་རེ་འཇོག་ཐུབ་པའི་ཕྱིར། 
ཡང་བོད་གངས་ཅན་གྱི་རིགས་པའི་དབང་ཕྱུག་ཆ་པ་རིན་པོ་
ཆེའི་གསུང་ལས། རྟགས་དང་ཁྱབ་པ་ཕ་རོལ་པོའི་བློ་ངོར་གྲུབ་པའི་སྒོས་
ཕ་རོལ་པོ་ལ་མི་འདོད་པའི་ཐལ་བ་འཕེན་པའི་ངག་དེ་ཐལ་འགྱུར་གྱི་
མཚན་ཉིད་ཟེར་ན། འོ་ན་ཐལ་འགྱུར་ཡིན་ན་རྟགས་གསལ་རྩོད་གསུམ་
ཚང་བར་བཀོད་པས་ཁྱབ་པར་ཐལ། དེ་ཡིན་ན་རྟགས་དང་ཁྱབ་པ་ཕ་

- 151 -

འབྲས་སྤུངས་སྒོ་མང་གློག་རྡུལ་གཙུག་ལག་དེབ་ཨང་།༼  ༦༡  ༽ཀུན་མཁྱེན་བསྡུས་གྲྭ་ཕྱོགས་བསྒྲིགས།

རོལ་པོའི་བློ་ངོར་གྲུབ་པའི་སྒོས་ཕ་རོལ་པོ་ལ་མི་འདོད་པའི་ཐལ་བ་
འཕེན་པའི་ངག་ཡིན་པས་ཁྱབ་པའི་ཕྱིར། ཁྱབ་སྟེ། རྟགས་གསལ་གཉིས་
དང་མི་ལྡན་ན་ཐལ་འགྱུར་གྱི་ཁྱབ་པ་ཀློང་ཚུལ་མེད་པའི་ཕྱིར། འདོད་ན། 
ཐལ་འགྱུར་ལྟར་སྣང་དུ་གྱུར་པའི་རྟགས་ཙམ་བཀོད་པ་དང༌། ཐལ་བ་ཙམ་
བཀོད་པ་དང༌། རྩོད་གཞི་ཙམ་བཀོད་པའི་ཐལ་འགྱུར་རེ་རེ་ནས་ཆོས་
ཅན། ཐལ་འགྱུར་མ་ཡིན་པར་ཐལ། རྟགས་གསལ་རྩོད་གཞི་གསུམ་དང་
མི་ལྡན་པ་དེའི་ཕྱིར། འཁོར་གསུམ། དེར་ཐལ། རང་གཞན་གྱིས་བཀོད་
ཚུལ་གྱི་ངག་མི་མཁས་པས། རྟགས་ཙམ་བཀོད་པ་དང༌། ཐལ་བ་ཙམ་
བཀོད་པ་སོགས་ཀྱི་ཐལ་འགྱུར་ལྟར་སྣང་དུ་མ་ཡོད་པའི་ཕྱིར། དེར་ཐལ། 
རྟགས་ཙམ་བཀོད་པའི་སྒྲུབ་ངག་ཁོང་གིས་ཁས་ལེན་པའི་ཕྱིར། བསྒྲུབ་
པ་དང་ནི་སུན་འབྱིན་ངག །ལྟར་སྣང་བཅས་པ་བདག་རིགས་ཕྱིར། །ཞེས་
པའི་སུན་འབྱིན་ངག །ལྟར་སྣང་ཞེས་པའི་དོན་ཡོད་པའི་ཕྱིར། 
ཡང་ཉལ་བ་རིན་བསམ་པའི་གསུང་ལས། རྟགས་དང་ཁྱབ་པ་ཕ་
རོལ་པོའི་བློ་ངོར་གྲུབ་པའི་སྒོས་ཕ་རོལ་པོས་མི་འདོད་པའི་ཐལ་བ་སྟོན་
པའི་རྗོད་བྱེད་རྣམ་དག་དེ་ཐལ་འགྱུར་གྱི་མཚན་ཉིད་ཟེར་ན། ཚད་མ་
རིགས་ཐིགས་ཆོས་ཅན། ཐལ་འགྱུར་ཡིན་པར་ཐལ། རྟགས་དང་ཁྱབ་པ་
ཕ་རོལ་པོའི་བློ་ངོར་གྲུབ་པའི་སྒོས་ཕ་རོལ་པོ་ལ་མི་འདོད་པའི་ཐལ་བ་
སྟོན་པའི་རྗོད་བྱེད་རྣམ་དག་ཡིན་པའི་ཕྱིར། འཁོར་གསུམ། དེར་ཐལ། 
རྟོག་གེའི་ཚིག་དོན་བརྒྱད་སྟོན་པའི་ལུས་ལྟ་བུའི་བསྟན་བཅོས་སུ་བཞག་
པ་ལ་རྒྱུ་མཚན་ཡོད་པའི་ཕྱིར། དེས་ན་དེ་འདྲ་སྟོན་པའི་ཚད་མ་ཞེས་པ་
དང༌། དེ་འདྲ་སྟོན་པའི་རྗོད་བྱེད་ཀྱི་སྒྲ་ཞེས་པ་སོགས་ལ་ཐལ་འགྱུར་ཞེས་

- 152 -

འབྲས་སྤུངས་སྒོ་མང་གློག་རྡུལ་གཙུག་ལག་དེབ་ཨང་།༼  ༦༡  ༽ཐལ་འགྱུར་ཆེ་བའི་རྣམ་གཞག

པའི་མིང་སོགས་འཕེན་པར་བྱའོ། །བྱས་པ་ལ་ཆ་པ་ན་རེ། རྟགས་དང་ཁྱབ་
པ་ཕ་རོལ་པོའི་བློ་ངོར་གྲུབ་པའི་སྒོས་ཕ་རོལ་པོ་ལ་མི་འདོད་པའི་ཐལ་བ་
འཕེན་པའི་ངག་ཐལ་འགྱུར་གྱི་མཚན་ཉིད་དུ་འདོད་པར་ཐལ། རྟོག་གེའི་
སྐད་ལས། ཐལ་བར་འགྱུར་བ་ཞེས་བྱ་བ་ལ་ཐལ་བར་འགྱུར་བ་ཞེས་བྱ་བ་
འདི་གང་ཡིན་ཞེ་ན། རྟགས་དང་ཁྱབ་པ་ཚད་མས་གྲུབ་པ་ཙམ་གྱིས་རྒོལ་
བས་མི་འདོད་པ་སྒྲུབ་པར་བྱེད་པའི་ཞེས་གསུངས་པའི་ཕྱིར་ཟེར་ན་མ་
ཁྱབ་སྟེ། དེ་ཐལ་འགྱུར་ཡང་དག་གི་མཚན་ཉིད་བཤད་པའི་སྐབས་ཡིན་
པའི་ཕྱིར། དེ་རིགས་སྒོས་ཐལ་འགྱུར་གྱི་བཤད་པ་ལ་ཤེས་པར་བྱའོ། །
རང་ལུགས་ལ། ཐལ་འགྱུར་གྱི་མཚན་ཉིད་ཡོད་དེ། རྟགས་ཕ་
རོལ་པོའི་བློ་ངོར་གྲུབ་པའི་ཕྱིར་བཀོད་པའི་སྒོས་ཁྱབ་པ་ཕ་རོལ་པོའི་བློ་
ངོར་གྲུབ་ཅིང་ཕ་རོལ་པོ་ལ་མི་འདོད་པའི་ཐལ་བ་འཕེན་པའི་ཆ་ནས་
བཞག་པའི་ཐལ་ངག་དེ་ཡིན་པའི་ཕྱིར། ཐལ་འགྱུར་ལ་ཕྱོགས་ཆོས་གྲུབ་
པ་མི་དགོས་པས་ཕ་རོལ་པོའི་བློ་ངོར་གྲུབ་པ་ཞེས་བཤད། ཐལ་འགྱུར་
ཞེས་པའི་སྒྲ་ཐལ་འགྱུར་ཡིན་པ་གཅོད་པའི་ཕྱིར་དུ་བཀོད་པ་ཞེས་བཤད། 
སྒྲུབ་ངག་དང་རྟགས་སྦྱོར་ཐལ་འགྱུར་ཡིན་པ་གཅོད་པའི་ཕྱིར་དུ་ཕ་རོལ་
པོ་ལ་མི་འདོད་པ་ཞེས་བཤད། རྟགས་ཙམ་བཀོད་པ་སོགས་ཀྱི་ཐལ་འགྱུར་
ལྟར་སྣང་ལྟ་བུ་སྡུད་པའི་ཕྱིར་དུ་ཆ་བཞག་སྨོས་པའི་ཕྱིར། མཚན་གཞི་
ཡོད་དེ། སྒྲ་བྱས་པ་དང་རྟག་པར་ཁས་ལེན་པ་ལ་སྒྲ་ཆོས་ཅན། མ་བྱས་
པར་ཐལ། རྟག་པའི་ཕྱིར་ཞེས་བཀོད་པའི་ཐལ་འགྱུར་ལྟ་བུ་དེ་ཡིན་པའི་
ཕྱིར། དབྱེ་ན། ཐལ་འགྱུར་ཡང་དག་དང༌། ཐལ་འགྱུར་ལྟར་སྣང་གཉིས་
སོ། །ཐལ་འགྱུར་ཡང་དག་གི་མཚན་ཉིད་ནི། རྟགས་དང་ཁྱབ་པ་ཕ་རོལ་

- 153 -

འབྲས་སྤུངས་སྒོ་མང་གློག་རྡུལ་གཙུག་ལག་དེབ་ཨང་།༼  ༦༡  ༽ཀུན་མཁྱེན་བསྡུས་གྲྭ་ཕྱོགས་བསྒྲིགས།

པོའི་བློ་ངོར་གྲུབ་པའི་སྒོས་ཕ་རོལ་པོ་ལ་མི་འདོད་པའི་ཐལ་བ་འཕེན་
པའི་ཐལ་འགྱུར་གང་ཞིག །སྐབས་ཀྱི་ཕ་རོལ་པོས་ལན་དོན་མཐུན་མི་
ཐེབ་པ་དེ་ཡིན་པའི་ཕྱིར། གཞན་རྣམས་སླ་ལ། སྐབས་ཀྱི་ཕྱི་རྒོལ་ཞེས་
པས་རྒོལ་བ་རྒྱུད་མ་སྨིན་པའི་དབང་རྟུལ་སོགས་གཅོད། ལན་དོན་མཐུན་
མི་ཐེབས་ཞེས་པས་ཕ་རོལ་པོས་སྨྱོན་ལྡང་ནས་ལན་འདེབས་པ་སོགས་
གཅོད་པའི་ཕྱིར། དབྱེ་ན། སྒྲུབ་བྱེད་འཕེན་པའི་ཐལ་འགྱུར་ཡང་དག་
དང༌། སྒྲུབ་བྱེད་མི་འཕེན་པའི་ཐལ་འགྱུར་ཡང་དག་གཉིས་ཡོད། 
ཡང་ཐལ་འགྱུར་ཡང་དག་སྤྱིའི་མཚན་ཉིད་དང༌། སྒྲུབ་བྱེད་
འཕེན་མི་འཕེན་གྱི་ཐལ་འགྱུར་ཡང་དག་གཉིས་སོ་སོའི་མཚན་ཉིད་ལ་
མཐའ་ཅུང་ཟད་དཔྱད་ན། ཁ་ཅིག་ན་རེ། རྟགས་དང་ཁྱབ་པ་ཕ་རོལ་པོའི་
བློ་ངོར་གྲུབ་ཅིང་ཕྱི་རྒོལ་ཡང་དག་གི་ངོར་ཐལ་འགྱུར་ཡང་དག་ཏུ་སོང་
བའི་སྒོས་ལན་དོན་མཐུན་མི་ཐེབས་པའི་ཐལ་ངག་དེ་ཐལ་འགྱུར་ཡང་
དག་གི་མཚན་ཉིད་ཟེར་ན། འོ་ན། ཐལ་འགྱུར་ཡང་དག་ཡིན་ན། རྟགས་
དང་ཁྱབ་པ་ཕ་རོལ་པོའི་བློ་ངོར་གྲུབ་ཅིང་ཕྱི་རྒོལ་ཡང་དག་གི་ངོར་ཐལ་
འགྱུར་ཡང་དག་ཏུ་སོང་བའི་སྒོས་ལན་དོན་མཐུན་མི་ཐེབས་པ་ཡིན་པས་
ཁྱབ་པར་ཐལ། དེ་འདྲ་དེ་ཐལ་འགྱུར་ཡང་དག་གི་མཚན་ཉིད་ཡིན་པའི་
ཕྱིར། འདོད་ན། སྒྲ་ཆོས་ཅན། མ་བྱས་པར་ཐལ། རྟག་པའི་ཕྱིར་ཞེས་པའི་
ཐལ་འགྱུར་ཆོས་ཅན། ཁྱོད་ཕྱི་རྒོལ་ཡང་དག་གི་ངོར་ཐལ་འགྱུར་ཡང་
དག་ཏུ་སོང་བའི་སྒོས་ལན་དོན་མཐུན་མི་ཐེབས་པར་ཐལ། ཐལ་འགྱུར་
ཡང་དག་ཡིན་པའི་ཕྱིར། འདོད་མི་ནུས་ཏེ། ཕྱི་རྒོལ་ཡང་དག་གིས་དེ་ལ་
རྟགས་མ་གྲུབ་ཅེས་ལན་དོན་མཐུན་ཐེབས་པའི་ཕྱིར། དེར་ཐལ། ཕྱི་རྒོལ་

- 154 -

འབྲས་སྤུངས་སྒོ་མང་གློག་རྡུལ་གཙུག་ལག་དེབ་ཨང་།༼  ༦༡  ༽ཐལ་འགྱུར་ཆེ་བའི་རྣམ་གཞག

ཡང་དག་གིས་སྒྲ་མི་རྟག་པར་རྟོགས་པའི་ཕྱིར། དེར་ཐལ། མི་རྟག་པའི་
རྟགས་ཀྱིས་སྒྲ་གང་ཟག་གི་བདག་མེད་དུ་སྒྲུབ་པར་བྱེད་པའི་ཕྱི་རྒོལ་
ཡང་དག་གིས་སྒྲ་མི་རྟག་པར་རྟོགས་པའི་ཕྱིར། ཁྱབ་སྟེ། ཕྱི་རྒོལ་གང་
ཡང་རུང་བ་ཞིག་གིས་རྟོགས་ན་ཕྱི་རྒོལ་ཡང་དག་གིས་རྟོགས་པས་ཁྱབ་
པའི་ཕྱིར། དེར་ཐལ། གང་ཟག་གང་ཡང་རུང་བ་ཞིག་གིས་རྟོགས་ན་གང་
ཟག་གིས་རྟོགས་པས་ཁྱབ་པའི་ཕྱིར། གོང་གི་མ་ཁྱབ་མཚམས་ཀྱི་རྟགས་
གྲུབ་སྟེ། མི་རྟག་པའི་རྟགས་ཀྱིས་སྒྲ་གང་ཟག་གི་བདག་མེད་དུ་སྒྲུབ་པར་
བྱེད་པའི་ཕྱི་རྒོལ་ཡང་དག་ཡོད་པའི་ཕྱིར། དེར་ཐལ། མི་རྟག་པའི་རྟགས་
ཀྱིས་སྒྲ་གང་ཟག་གི་བདག་མེད་དུ་སྒྲུབ་པར་བྱེད་པའི་རྟགས་ཡང་དག་
ཡོད་པའི་ཕྱིར། 
ཡང་ཁ་ཅིག ། རྟགས་དང་ཁྱབ་པ་ཕ་རོལ་པོའི་བློ་ངོར་གྲུབ་པའི་
སྒོས་ཕྱི་རྒོལ་ཡང་དག་གི་དམ་བཅའི་ཞེན་དོན་སུན་འབྱིན་ནུས་པའི་ཐལ་
ངག་དེ་ཐལ་འགྱུར་ཡང་དག་གི་མཚན་ཉིད་ཟེར་ན། ཐལ་འགྱུར་ཡང་
དག་ཡིན་ན་དེ་ཡིན་པས་ཁྱབ་པར་ཐལ། ཐལ་འགྱུར་ཡང་དག་གི་མཚན་
ཉིད་དེའི་ཕྱིར། འདོད་ན། སྒྲ་ཆོས་ཅན། མ་བྱས་པར་ཐལ། རྟག་པའི་ཕྱིར་
ཞེས་པའི་ཐལ་འགྱུར་ཆོས་ཅན། རྟགས་དང་ཁྱབ་པ་ཕ་རོལ་པོའི་བློ་ངོར་
གྲུབ་པའི་སྒོས་ཕྱི་རྒོལ་ཡང་དག་གི་དམ་བཅའི་ཞེན་དོན་སུན་འབྱིན་ནུས་
པར་ཐལ། ཐལ་འགྱུར་ཡང་དག་ཡིན་པའི་ཕྱིར། འདོད་ན། སྒྲ་མི་རྟག་
པར་རྟོགས་པའི་རྗེས་དཔག་གིས་ཕྱི་རྒོལ་ཡང་དག་གི་དམ་བཅའི་ཞེན་
དོན་མེད་པར་རྟོགས་ཐུབ་པར་ཐལ། དེ་འདྲའི་ཐལ་འགྱུར་གྱིས་ཕྱི་རྒོལ་
ཡང་དག་གི་དམ་བཅའི་ཞེན་དོན་སུན་འབྱིན་ནུས་པའི་ཕྱིར། སྒྲ་མི་རྟག་

- 155 -

འབྲས་སྤུངས་སྒོ་མང་གློག་རྡུལ་གཙུག་ལག་དེབ་ཨང་།༼  ༦༡  ༽ཀུན་མཁྱེན་བསྡུས་གྲྭ་ཕྱོགས་བསྒྲིགས།

རྟོགས་ཀྱི་རྗེས་དཔག་གིས་དཔྱད་གསུམ་གྱིས་དག་པའི་ལུང་གི་རྟགས་
ཀྱིས་སྦྱིན་པས་ལོངས་སྤྱོད་ཁྲིམས་ཀྱིས་བདེ། ཞེས་པའི་ལུང་རང་གི་
བསྟན་དོན་ལ་མི་བསླུ་བར་སྒྲུབ་པར་བྱེད་པའི་ཕྱི་རྒོལ་ཡང་དག་གི་དམ་
བཅའི་ཞེན་དོན་མེད་པར་རྟོགས་ཐུབ་པར་ཐལ། སྒྲ་མི་རྟག་རྟོགས་ཀྱི་རྗེས་
དཔག་གིས་དམ་བཅའི་ཞེན་དོན་མེད་པར་རྟོགས་ཐུབ་པའི་ཕྱིར། འདོད་
ན། དངོས་སྟོབས་རྗེས་དཔག་གིས་ཡིད་ཆེས་རྗེས་དཔག་གི་གཞལ་བྱ་
འཇལ་ཐུབ་པར་ཐལ། སྒྲ་མི་རྟག་པར་རྟོགས་པའི་རྗེས་དཔག་གིས་དཔྱད་
གསུམ་གྱིས་དག་པའི་ལུང་གི་རྟགས་ལས་སྦྱིན་པས་ལོངས་སྤྱོད་ཁྲིམས་
ཀྱིས་བདེ། ཞེས་པའི་ལུང་རང་གི་བསྟན་དོན་ལ་མི་བསླུ་བར་སྒྲུབ་པར་
བྱེད་པའི་ཕྱི་རྒོལ་ཡང་དག་གི་དམ་བཅའི་ཞེན་དོན་མེད་པར་རྟོགས་པའི་
ཕྱིར། འདོད་ན། ཅུང་ཟད་ལྐོག་གྱུར་ཡིན་ན། ཤིན་ཏུ་ལྐོག་གྱུར་ཡིན་དགོས་
པར་ཐལ། དངོས་སྟོབས་རྗེས་དཔག་གིས་ཡིད་ཆེས་རྗེས་དཔག་གི་གཞལ་
བྱ་འཇལ་ཐུབ་པའི་ཕྱིར། འདོད་མི་ནུས་ཏེ། གཞལ་བྱའི་གནས་གསུམ་ཕྲ་
རག་གི་ཚུལ་དུ་མ་འདྲེས་པར་སོ་སོར་གནས་པའི་ཕྱིར། བྱས་པ་ལ། སློབ་
དཔོན་ལྷ་ཤཱཀ་གི་འགྲེལ་པ་ལ་འདྲིས་པའི་དཔྱོད་ལྡན་ཁ་ཅིག་ན་རེ། ཅུང་
ཟད་ལྐོག་གྱུར་ཡིན་ན་ཤིན་ཏུ་ལྐོག་གྱུར་ཡིན་དགོས་པར་ཐལ། དངོས་
སྟོབས་རྗེས་དཔག་ཁོ་ནའི་ཡུལ་ཡིན་པ་མེད་པའི་ཕྱིར་ཞེ་ན། སློབ་དཔོན་
ལྷ་ཤཱཀ་གི་ལུགས་ལ་དེ་ལྟར་རུང་ཡང༌། ཆོས་མཆོག་རྒྱན་མཁན་པོ་སོགས་
དབུ་སེམས་ཀྱི་མཁས་པ་ཕལ་ཆེར་ལུགས་ལ་དེ་གསུམ་འགལ་བ་ཡིན་པ་
ལྟར་ཤིན་ཏུ་འཐད་པའི་ཕྱིར། 
ཡང་སློབ་དཔོན་ལྷ་ཤཱཀ་གཉིས་ཀྱི་ལུགས་ལ། གཞི་གྲུབ་ན། 

- 156 -

འབྲས་སྤུངས་སྒོ་མང་གློག་རྡུལ་གཙུག་ལག་དེབ་ཨང་།༼  ༦༡  ༽ཐལ་འགྱུར་ཆེ་བའི་རྣམ་གཞག

མངོན་གྱུར་དང༌། ཅུང་ཟད་ལྐོག་གྱུར་དང་ཤིན་ཏུ་ལྐོག་གྱུར་གསུམ་ཀ་
ཡིན་པས་ཁྱབ་ཀྱང༌། གཞི་གྲུབ་ན། སྒྲ་མི་རྟག་རྟོགས་ཀྱི་རྗེས་དཔག་གི་
གཞལ་བྱ་ཡིན་པས་མ་ཁྱབ་པར་ཐལ། སྒྲ་མི་རྟག་རྟོགས་ཀྱི་རྗེས་དཔག་
གིས་དཔྱད་གསུམ་གྱིས་དག་པའི་ལུང་གི་རྟགས་ལས་སྦྱིན་པས་ལོངས་
སྤྱོད་ཁྲིམས་ཀྱིས་བདེ། ཞེས་པའི་ལུང་རང་གི་བསྟན་དོན་ལ་མི་བསླུ་བར་
བསྒྲུབ་པའི་དམ་བཅའི་དོན་རྟོགས་པ་མ་ཡིན་པའི་ཕྱིར། དེར་ཐལ། གང་
བྱས་ན་མི་རྟག་པས་ཁྱབ། དཔེར་ན་བུམ་པ་བཞིན། སྒྲ་ཡང་བྱས། ཞེས་
པའི་སྒྲུབ་ངག་འདིས་སྦྱིན་པས་ལོངས་སྤྱོད་ཁྲིམས་ཀྱིས་བདེ། ཞེས་པའི་
ལུང་རང་གི་བསྟན་དོན་ལ་མི་བསླུ་བར་སྒྲུབ་པར་བྱེད་པའི་དམ་བཅའི་
དོན་སྟོན་མི་ཐུབ་པའི་ཕྱིར། ཁྱབ་སྟེ། དེ་འདྲའི་ཐལ་འགྱུར་གྱིས་སྒྲུབ་ངག་
གི་དོན་དེ་སྟོན་མི་ཐུབ་ན། དེ་ལ་བརྟེན་ནས་སྐྱེས་པའི་རྗེས་དཔག་གིས་
དེ་བས་ཀྱང་རྟོགས་མི་ཐུབ་པའི་ཕྱིར། 
གཞན་ཡང༌། གང་བྱས་ན་མི་རྟག་པས་ཁྱབ། དཔེར་ན་བུམ་པ་
བཞིན། སྒྲ་ཡང་བྱས་ཞེས་པའི་སྒྲུབ་ངག་གིས་དཔྱད་གསུམ་གྱིས་དག་པའི་
ལུང་གི་རྟགས་ལས་སྦྱིན་པས་ལོངས་སྤྱོད་ཁྲིམས་ཀྱིས་བདེ། ཞེས་པའི་
ལུང་གི་བསྟན་དོན་ལ་མི་བསླུ་བར་སྒྲུབ་པར་བྱེད་པའི་དམ་བཅའི་དོན་
སྒྲུབ་མི་ནུས་པར་ཐལ། གང་བྱས་ན་མི་རྟག་པས་ཁྱབ། དཔེར་ན་བུམ་པ་
བཞིན། སྒྲ་ཡང་བྱས་ཞེས་པའི་སྒྲུབ་ངག་དེས་རང་ཉིད་འགོད་པ་སྐབས་
བབས་ལ། དེ་འདྲའི་དམ་བཅའི་དོན་དེ་སྒྲུབ་མི་ནུས་པའི་ཕྱིར། དེར་
ཐལ། གང་བྱས་ན་མི་རྟག་པས་ཁྱབ། དཔེར་ན། བུམ་པ་བཞིན། སྒྲ་ཡང་
བྱས་ཞེས་པའི་སྒྲུབ་ངག་དེ་འགོད་པ་སྐབས་བབས་ཀྱི་གང་ཟག་དེ་ལ་

- 157 -

འབྲས་སྤུངས་སྒོ་མང་གློག་རྡུལ་གཙུག་ལག་དེབ་ཨང་།༼  ༦༡  ༽ཀུན་མཁྱེན་བསྡུས་གྲྭ་ཕྱོགས་བསྒྲིགས།

དེ་འདྲའི་དམ་བཅའི་དོན་དེ་ཤིན་ཏུ་ལྐོག་གྱུར་ཡིན་པའི་ཕྱིར། དེར་ཐལ། 
ལས་འབྲས་ཀྱི་འབྲེལ་བ་ཕྲ་མོ་སོ་སོ་སྐྱེ་བོ་ལ་ཤིན་ཏུ་ལྐོག་གྱུར་ཡིན་པར་
མ་ཟད། བྱང་འཕགས་ས་བཅུ་པ་མན་ཆད་ལ་ཤིན་ཏུ་ལྐོག་གྱུར་ཡིན་པའི་
ཕྱིར། མདོ་དུ་མ་ལས། ང་དང་ང་འདྲ་བས་གང་ཟག་གི་ཚོད་བཟུང་བར་བྱ་
ཡི། གང་ཟག་གིས་གང་ཟག་གི་ཚོད་གཟུང་བར་མི་བྱའོ། །ཞེས་གསུངས་
པའི་ཕྱིར། གཞན་ཡང༌། གང་བྱས་ན་མི་རྟག་པས་ཁྱབ། དཔེར་ན་བུམ་པ་
བཞིན། སྒྲ་ཡང་བྱས་ཞེས་པའི་སྒྲུབ་ངག་ཆོས་ཅན། ཁྱོད་ཀྱིས་སྒྲ་མི་རྟག་
པར་སྒྲུབ་ཐུབ་པར་ཐལ། ཁྱོད་ཀྱིས་སྒྲ་རྟག་འཛིན་གྱི་ཞེན་ཡུལ་སུན་འབྱིན་
ནུས་པའི་ཕྱིར། དེར་ཐལ། སྒྲ་ཆོས་ཅན། མ་བྱས་པར་ཐལ། རྟག་པའི་ཕྱིར་
ཞེས་པའི་ཐལ་འགྱུར་གྱིས་སྒྲ་རྟག་འཛིན་གྱི་ཞེན་ཡུལ་སུན་འབྱིན་ནུས་
པའི་ཕྱིར། རྟགས་ཁས། འདོད་ན། གང་བྱས་ན་མི་རྟག་པས་ཁྱབ། དཔེར་
ན་བུམ་པ་བཞིན། སྒྲ་ཡང་བྱས་ཞེས་པའི་སྒྲུབ་ངག་ཆོས་ཅན། ཁྱོད་ཀྱིས་
སྒྲ་མི་རྟག་པར་སྒྲུབ་མི་ཐུབ་པར་ཐལ། ཁྱོད་ཀྱིས་སྒྲ་མི་རྟག་པར་དངོས་
སུ་སྒྲུབ་མི་ཐུབ་པ་གང་ཞིག །ཤགས་ལ་སྒྲུབ་མི་ཐུབ་པའི་ཕྱིར། དང་པོ་མ་
གྲུབ་ན། དེ་ཆོས་ཅན། ཁྱོད་ཀྱིས་སྒྲ་མི་རྟག་པར་དངོས་སུ་སྒྲུབ་མི་ཐུབ་
པར་ཐལ། ཁྱོད་སྒྲ་མི་རྟག་པར་སྒྲུབ་པར་བྱེད་པའི་གཏན་ཚིག་ཡང་དག་
མ་ཡིན་པའི་ཕྱིར། ཁྱབ་སྟེ། རྣམ་འགྲེལ་ལས། གཏན་ཚིགས་བརྗོད་པ་རང་
ཉིད་ལ། །ནུས་པ་མེད་ཀྱང་ནུས་སྟོན་བྱེད། །ཅེས་གསུངས་པའི་ཕྱིར། ཁྱབ་
སྟེ། དེ་འདྲའི་སྒྲུབ་ངག་དེས་རང་ཉིད་ལ་སྒྲ་མི་རྟག་པར་བསྒྲུབ་པའི་ནུས་
པ་མེད་ཀྱང་སྒྲ་མི་རྟག་པར་སྒྲུབ་ནུས་ཀྱི་བྱས་རྟགས་ཀྱི་དེ་སྒྲུབ་ཀྱི་རྟགས་
འཛིན་སེམས་སྐྱེད་ཅེས་པའི་དོན་ཡིན་པའི་ཕྱིར། གོང་གི་མ་ཁྱབ་མཚམས་

- 158 -

འབྲས་སྤུངས་སྒོ་མང་གློག་རྡུལ་གཙུག་ལག་དེབ་ཨང་།༼  ༦༡  ༽ཐལ་འགྱུར་ཆེ་བའི་རྣམ་གཞག

ལ། དེ་འདྲའི་སྒྲུབ་ངག་འགོད་པ་སྐབས་བབས་ཀྱི་ཚེ། རང་རྒྱུད་ལ་བྱས་
རྟགས་ཀྱི་དེ་སྒྲུབ་ཀྱི་ཚུལ་གསུམ་དྲན་པའི་དྲན་ཤེས་སྐྱེད་པ་སྒྲུབ་ངག་དེ་
བཀོད་པ་ལ་ལྟོས་པས་ཁྱབ། སྒྲུབ་ངག་དེ་འགོད་པ་སྐབས་བབས་ཡིན་ན། 
དེ་སྒྲུབ་ཀྱི་ཚུལ་གསུམ་དྲན་པའི་དྲན་ཤེས་རྒྱུད་ལ་མི་ལྡན་པས་ཁྱབ་པའི་
ཕྱིར། འཆད་པར་བྱེད་པ་ལ། རྣམ་འགྲེལ་ལས། ནང་གི་ཡན་ལག་ནུས་པ་
ནི། །ཚུལ་གསུམ་དག་ལ་ཡང་དག་གནས། །དེ་ལ་དྲན་པ་སྐྱེད་པ་ནི། །དེ་
ཉིད་ཚིག་ལ་ཡང་དག་གནས། །ཞེས་གསུངས་པའི་ཕྱིར། ཁྱབ་སྟེ། གོང་
གི་དེ་སྒྲུབ་ཀྱི་བསྒྲུབ་བྱ་རྟོགས་པའི་རྗེས་དཔག་སྐྱེ་བ་ནི་དེ་སྒྲུབ་ཀྱི་ཚུལ་
གསུམ་དྲན་པའི་དྲན་ཤེས་ལ་རགས་ལས། དེ་སྒྲུབ་ཀྱི་ཚུལ་གསུམ་དྲན་
པའི་དྲན་ཤེས་སྐྱེ་བ་དེ་སྒྲུབ་ཀྱི་སྒྲུབ་ངག་བཀོད་པ་ལ་རགས་ལས་ཞེས་
བཤད་པའི་ཕྱིར། གོང་གི་རྟགས་གཉིས་པ་མ་གྲུབ་ན། གང་བྱས་ན་མི་རྟག་
པས་ཁྱབ། དཔེར་ན་བུམ་པ་བཞིན། སྒྲ་ཡང་བྱས་ཞེས་པའི་སྒྲུབ་ངག་ཆོས་
ཅན། ཁྱོད་ཀྱིས་སྒྲ་མི་རྟག་པར་བརྒྱུད་ནས་སྒྲུབ་མི་ཐུབ་པར་ཐལ། དེ་སྒྲུབ་
ཀྱི་ཁྱབ་པ་བརྗོད་པས་དེ་སྒྲུབ་ཀྱི་ཁྱབ་པ་སྒྲུབ་མི་ནུས། དེ་སྒྲུབ་ཀྱི་ཕྱོགས་
ཆོས་བརྗོད་པས་དེ་སྒྲུབ་ཀྱི་ཕྱོགས་ཆོས་སྒྲུབ་མི་ནུས་པའི་ཕྱིར། དེར་ཐལ། 
བྱས་ན་མི་རྟག་པས་ཁྱབ་ཅེས་པས་བྱས་ན་མི་རྟག་པས་ཁྱབ་པ་སྒྲུབ་མི་
ནུས། སྒྲ་བྱས་ཞེས་པའི་ཚིག་གིས་སྒྲ་བྱས་པར་སྒྲུབ་མི་ནུས་པའི་ཕྱིར། དེར་
ཐལ། སྒྲ་མི་རྟག་ཅེས་པའི་ཚིག་གིས་སྒྲ་མི་རྟག་པར་སྒྲུབ་མི་ནུས་པའི་ཕྱིར། 
ཞེས་འཆད་པར་བྱེད་པ་ལ། རྣམ་འགྲེལ་ལས། དེ་ལས་ཐེ་ཚོམ་དག །སྐྱེད་
ཕྱིར་དངོས་སུ་སྒྲུབ་བྱེད་མིན། །ཞེས་གསུངས་པའི་ཕྱིར། དེའི་དོན་ནི། དེ་
སྒྲུབ་ཀྱི་སྒྲུབ་ངག་སྐབས་སུ། དེ་སྒྲུབ་ཀྱི་དམ་བཅའ་ཅིའི་ཕྱིར་མ་བརྗོད་ཅེ་

- 159 -

འབྲས་སྤུངས་སྒོ་མང་གློག་རྡུལ་གཙུག་ལག་དེབ་ཨང་།༼  ༦༡  ༽ཀུན་མཁྱེན་བསྡུས་གྲྭ་ཕྱོགས་བསྒྲིགས།

ན། དེ་སྒྲུབ་ཀྱི་དམ་བཅའ་བརྗོད་ཀྱང༌། ཐེ་ཚོམ་ལས་སྐྱེད་མི་ཐུབ་པའི་ཕྱིར་
དེ་སྒྲུབ་ཀྱི་སྒྲུབ་ངག་སྐབས་སུ་མ་བརྗོད་ཅེས་བཤད་པའི་ཕྱིར། ཡང་ཁ་
ཅིག ། ཐལ་འགྱུར་གང་ཞིག །རང་འགོད་ཡུལ་གྱི་རྒོལ་བ་ལ་ཐལ་འགྱུར་
ཡང་དག་ཏུ་སོང་བ་དེ་ཐལ་འགྱུར་ཡང་དག་གི་མཚན་ཉིད་ཟེར་ན། ཐལ་
འགྱུར་ཡང་དག་ཡིན་ན་མཚན་ཉིད་དེ་ཡིན་པས་ཁྱབ་པར་ཐལ། ཐལ་
འགྱུར་ཡང་དག་གི་མཚན་ཉིད་འཐད་པའི་ཕྱིར། འདོད་ན། སྒྲ་ཆོས་ཅན། 
མ་བྱས་པར་ཐལ། རྟག་པའི་ཕྱིར་ཞེས་པའི་ཐལ་འགྱུར་ཆོས་ཅན། མཚན་
ཉིད་དེར་ཐལ། མཚོན་བྱ་དེའི་ཕྱིར། རྟགས་སླ། འདོད་ན། དེ་འདྲའི་ཐལ་
འགྱུར་ཆོས་ཅན། རང་འགོད་ཡུལ་དཔལ་ལྡན་ཆོས་གྲགས་ལ་ཐལ་འགྱུར་
ཡང་དག་ཏུ་སོང་བར་ཐལ། རང་འགོད་ཡུལ་རྒོལ་བ་ལ་ཐལ་འགྱུར་ཡང་
དག་ཏུ་སོང་བའི་ཕྱིར། ཁྱབ་སྟེ། དེ་འདྲའི་ཐལ་འགྱུར་དཔལ་ལྡན་ཆོས་
གྲགས་ལ་བཀོད་པ་ཡོད་པའི་ཕྱིར། དེར་ཐལ། རྣམ་འགྲེལ་ལེའུ་དང་པོའི་
སྐབས་སུ་སློབ་དཔོན་དབང་ཕྱུག་སྡེ་དང་དཔལ་ལྡན་ཆོས་གྲགས་གཉིས་
ཀྱིས་བརྩད་ཚུལ་སྐབས་ན་ཤིན་ཏུ་གསལ་བའི་ཕྱིར། རྩ་བར་འདོད་ན། དེ་
འདྲའི་ཐལ་འགྱུར་ཆོས་ཅན། དཔལ་ལྡན་ཆོས་གྲགས་ལ་ཐལ་འགྱུར་ཡང་
དག་ཏུ་མ་སོང་བར་ཐལ། དེ་ལ་ཐལ་འགྱུར་ལྟར་སྣང་ཡིན་པའི་ཕྱིར། དེར་
ཐལ། དེས་རྟགས་མ་གྲུབ་ཅེས་ལན་ཐེབས་པའི་ཕྱིར། 
ཁ་ཅིག ། རང་འགོད་ཡུལ་གྱི་རྒོལ་བ་ལ་ཐལ་འགྱུར་ཡང་དག་ཏུ་
སོང་བའི་སྒོས་ལན་དོན་མཐུན་མི་ཐེབས་པ་དེ། ཐལ་འགྱུར་ཡང་དག་གི་
མཚན་ཉིད་ཟེར་ན། འོ་ན་རང་འགོད་ཡུལ་གྱི་རྒོལ་བ་ལ་ཐལ་འགྱུར་ཡང་
དག་ཏུ་སོང་བའི་སྒོས་ལན་དོན་མཐུན་མི་ཐེབས་པ་ཡིན་ན་ཐལ་འགྱུར་

- 160 -

འབྲས་སྤུངས་སྒོ་མང་གློག་རྡུལ་གཙུག་ལག་དེབ་ཨང་།༼  ༦༡  ༽ཐལ་འགྱུར་ཆེ་བའི་རྣམ་གཞག

ཡང་དག་ཡིན་པས་ཁྱབ་པར་ཐལ། མཚན་ཉིད་འཐད་པའི་ཕྱིར། འདོད་
ན། སྒྲ་ཆོས་ཅན། མ་བྱས་པར་ཐལ། མིག་ཤེས་ཀྱི་བཟུང་བྱ་ཡིན་པའི་ཕྱིར། 
ཞེས་པའི་ཐལ་འགྱུར་ཆོས་ཅན། ཐལ་འགྱུར་ཡང་དག་ཡིན་པར་ཐལ། རང་
འགོད་ཡུལ་གྱི་རྒོལ་བ་ལ་ཐལ་འགྱུར་ཡང་དག་ཏུ་སོང་བའི་སྒོས་ལན་
དོན་མཐུན་མི་ཐེབས་པའི་ཕྱིར། དེར་ཐལ། སྒྲ་མིག་ཤེས་ཀྱི་བཟུང་བྱར་
ཁས་བླངས། མིག་ཤེས་ཀྱི་བཟུང་བྱ་ལ་རྟག་པས་ཁྱབ་པ་ཁས་བླངས་པ་ལ་
དེ་ལྟར་བཀོད་པ་ཡོད་པའི་ཕྱིར། རྩ་བར་འདོད་ན། དེ་ཆོས་ཅན། ཐལ་
འགྱུར་ཡང་དག་མ་ཡིན་པར་ཐལ། ཐལ་འགྱུར་ལྟར་སྣང་ཡིན་པའི་ཕྱིར། 
གཞན་ཡང༌། སྒྲ་ཆོས་ཅན། མི་རྟག་པ་ཡིན་པར་ཐལ། མིག་ཤེས་
ཀྱི་བཟུང་བྱ་ཡིན་པའི་ཕྱིར་ཞེས་པའི་ཐལ་འགྱུར་ཆོས་ཅན། ཐལ་འགྱུར་
ཡང་དག་ཡིན་པར་ཐལ། ཁྱོད་ཐལ་འགྱུར་ཡང་དག་ཏུ་སོང་པའི་གང་
ཟག་ཡོད་པའི་ཕྱིར། དེས་ཁྱོད་ལ་ལན་མི་ཐེབས་པའི་ཕྱིར། རང་གི་ཁས་
བླངས་དང་འགལ་བ་འོངས་པའི་ཕྱིར་ཏེ། དེ་འདྲའི་གང་ཟག་དེས་སྒྲ་མིག་
ཤེས་ཀྱི་བཟུང་བྱ་དང་མིག་ཤེས་ཀྱི་བཟུང་བྱ་ལ་མི་རྟག་པས་ཁྱབ་པ་ཁས་
བླངས། སྒྲ་རྟག་པར་ཁས་བླངས་པའི་ཕྱིར། རྟགས་དང་པོ་མ་གྲུབ་ན། དེ་
འདྲའི་ཐལ་འགྱུར་དེ་ཆོས་ཅན། ཁྱོད་ཐལ་འགྱུར་ཡང་དག་ཏུ་སོང་བའི་
གང་ཟག་ཡོད་པར་ཐལ། སྒྲ་མིག་ཤེས་ཀྱི་བཟུང་བྱར་ཡང་ཁས་བླངས། 
མིག་ཤེས་ཀྱི་བཟུང་བྱ་ལ་མི་རྟག་པས་ཁྱབ་པའང་ཁས་བླངས། སྒྲ་རྟག་
པར་ཁས་བླངས་པའི་གང་ཟག་དེ་ཡིན་པའི་ཕྱིར། ཐལ་འགྱུར་གྱི་སྐབས་
ཀྱི་གྲུབ་ཚུལ་ནི་ཚད་མས་གྲུབ་པའང་ཡོད་མོད་ཀྱི། དེ་མིན་ལ་བློ་ཙམ་གྱིས་
གྲུབ་པས་ཆོག །ཁྱབ་པ་ཚད་མས་གྲུབ་པ་དང༌། སྒྲ་རྟག་པར་ཞེ་ཐག་པའི་

- 161 -

འབྲས་སྤུངས་སྒོ་མང་གློག་རྡུལ་གཙུག་ལག་དེབ་ཨང་།༼  ༦༡  ༽ཀུན་མཁྱེན་བསྡུས་གྲྭ་ཕྱོགས་བསྒྲིགས།

དམ་བཅའ་ལ་ཁས་བླངས་པའི་བསལ་བ་འབབས་པ་དེ་ཡིན་པའི་ཕྱིར། 
དེར་ཐལ། སྤྱིར་ཐལ་འགྱུར་ཡང་དག་ལ་དམ་བཅའ་ཚད་མས་གྲུབ་ན་
ཚད་མས་གསལ་བ་འབབས་པ་དང༌། དམ་བཅའ་ཁས་བླངས་ཀྱིས་གྲུབ་ན། 
དེའི་བསལ་བ་འབབས་པ་དང༌། དེ་གཉིས་གང་ཡང་མེད་ན་དམ་བཅའ་
ལ་བསལ་བ་མེད་པའི་ཐལ་འགྱུར་ཏེ་གསུམ་དུ་འགྱུར་པའི་ཕྱིར། དེས་ན་
སྒྲ་ཆོས་ཅན། མ་བྱས་པར་ཐལ། རྟག་པའི་ཕྱིར་ཞེས་པའི་ཐལ་འགྱུར་ཡང་
དག་ཀྱང་རྒོལ་བའི་དབང་གིས་ལྟར་སྣང་དུ་འགྱུར་ཚུལ་ཡང་ཤེས་པར་
བྱའོ། རྩ་བར་འདོད་ན། དེ་འདྲའི་ཐལ་འགྱུར་ཆོས་ཅན། ཐལ་འགྱུར་ཡང་
དག་མ་ཡིན་པར་ཐལ། ཐལ་འགྱུར་ལྟར་སྣང་ཡིན་པའི་ཕྱིར། དེར་ཐལ། 
ཁྱོད་རྒོལ་བ་གཉིས་ཀ་ལས་གྲུབ་པའི་ཐལ་འགྱུར་ཡིན་པའི་ཕྱིར། 
ཡང་ཁ་ཅིག ། རང་གི་ཆོས་ལོག་རང་གི་ཤེས་འདོད་ཆོས་ཅན་གྱི་
སྟེང་དུ་རྟགས་ལོག་བསྒྲུབ་པ་ལ་ཚུལ་གསུམ་ཚང་བ་དེ། སྒྲུབ་བྱེད་འཕེན་
པའི་ཐལ་འགྱུར་ཡང་དག་གི་མཚན་ཉིད་ཟེར་ན། སྒྲུབ་བྱེད་འཕེན་པའི་
ཐལ་འགྱུར་ཡང་དག་ཡིན་ན། མཚན་ཉིད་དེ་ཡིན་པས་ཁྱབ་པར་ཐལ། 
འདོད་པའི་ཕྱིར། འདོད་ན། སྒྲ་ཆོས་ཅན། མ་བྱས་པར་ཐལ། རྟག་པའི་ཕྱིར་
ཞེས་པའི་ཐལ་འགྱུར་ཆོས་ཅན། མཚན་ཉིད་དེར་ཐལ། མཚོན་བྱ་དེའི་
ཕྱིར། འདོད་ན། བྱས་པ་སྒྲའི་སྟེང་དུ་དེའི་རྟགས་ལོག་བསྒྲུབ་པ་ལ་ཚུལ་
གསུམ་ཡིན་པར་ཐལ། འདོད་པའི་ཕྱིར། འདོད་ན། བྱས་པ་ཡིན་ན། ཐལ་
འགྱུར་དེའི་རྟགས་ལོག་ཡིན་དགོས་པར་ཐལ། འདོད་ན། དེ་འདྲའི་དམ་
བཅའ་ཡང་སྒྲུབ་ཐུབ་པར་ཐལ་ལོ། །ཡང་ཁ་ཅིག ། ཐལ་འགྱུར་ཡང་དག་
ཡིན་ན། རང་ཉིད་ཐལ་འགྱུར་ཡང་དག་ཏུ་སོང་བའི་རྒོལ་བ་ཡིན་པ་ཡོད་

- 162 -

འབྲས་སྤུངས་སྒོ་མང་གློག་རྡུལ་གཙུག་ལག་དེབ་ཨང་།༼  ༦༡  ༽ཐལ་འགྱུར་ཆེ་བའི་རྣམ་གཞག

པས་ཁྱབ་ཟེར་ན། སྒྲ་ཆོས་ཅན། མ་བྱས་པར་ཐལ། རྟག་པའི་ཕྱིར་ཞེས་པའི་
ཐལ་འགྱུར་དང༌། སྒྲ་ཆོས་ཅན། མི་རྟག་པ་ཡིན་པར་ཐལ། བྱས་པའི་ཕྱིར་
ཞེས་པའི་ཐལ་འགྱུར་གཉིས་ཆོས་ཅན། དེར་ཐལ། དེའི་ཕྱིར་ཏེ། ཁྱོད་ཐལ་
འགྱུར་ཡང་དག་ཟུང་གཅིག་ཡིན་པའི་ཕྱིར། འདོད་མི་ནུས་ཏེ། སྔ་མ་ཐལ་
འགྱུར་ཡང་དག་ཏུ་སོང་བའི་གང་ཟག་ཡིན་ན་སྒྲ་རྟག་པར་དམ་བཅའ་
བས་ཁྱབ། ཕྱི་མ་ཐལ་འགྱུར་ཡང་དག་ཏུ་སོང་བའི་གང་ཟག་ཡིན་ན། སྒྲ་
མི་རྟག་པར་དམ་བཅའ་བས་ཁྱབ་པའི་ཕྱིར། ཡང་ཁ་ཅིག ། སྒྲུབ་བྱེད་
འཕེན་པའི་ཐལ་འགྱུར་ཡིན་ན། སྒྲུབ་བྱེད་འཕེན་པའི་ཐལ་འགྱུར་ཡང་
དག་ཡིན་པས་ཁྱབ་ཟེར་ན། གསོན་ལུས་ཆོས་ཅན། སྲོག་དབང་དང་མི་
ལྡན་པར་ཐལ། བདག་བཅས་མ་ཡིན་པའི་ཕྱིར་ཞེས་པའི་ཐལ་འགྱུར་ཆོས་
ཅན། དེར་ཐལ། དེའི་ཕྱིར། སྲོག་ལྡན་གྱི་རྟགས་ཀྱིས་གསོན་ལུས་བདག་
བཅས་སུ་སྒྲུབ་པའི་སྒྲུབ་བྱེད་འཕེན་པའི་ཐལ་འགྱུར་ཡིན་པའི་ཕྱིར། ཡང་
ཁ་ཅིག ། སྒྲུབ་བྱེད་ཚུལ་གསུམ་པའི་རང་རྒྱུད་ཡང་དག་འཕེན་པའི་ཐལ་
འགྱུར་དེ་སྒྲུབ་བྱེད་འཕེན་པའི་ཐལ་འགྱུར་ཡང་དག་གི་མཚན་ཉིད་ཟེར་
ན། མཚོན་བྱ་དེ་ཡིན་ན་མཚན་ཉིད་དེ་ཡིན་པས་ཁྱབ་པར་ཐལ། མཚན་
ཉིད་དེ་འཐད་པའི་ཕྱིར། འདོད་ན། དབུ་སེམས་རྩོད་དུས་ཡང་སྒྲུབ་བྱེད་
འཕེན་པའི་ཐལ་འགྱུར་ཡང་དག་གིས་རང་རྒྱུད་འཕེན་པར་ཐལ། འདོད་
པའི་ཕྱིར། འདོད་ན། ཐལ་འགྱུར་པས་ཡང་རང་རྒྱུད་ཁས་ལེན་པར་ཐལ། 
འདོད་པའི་ཕྱིར། འདོད་མི་ནུས། 
ཀུན་མཁྱེན་ཆེན་པོ་འཇམ་དབྱངས་བཞད་པས་ཚིག་བཞག་ཏུ་གནང་བའི་དཀའ་
གནས་འདིར། མཁས་པ་སོ་སོའི་བཞེད་ཚུལ་ལས་འཕྲོས་པའི་དགག་བཞག་སོགས་ལ་དོགས་

- 163 -

འབྲས་སྤུངས་སྒོ་མང་གློག་རྡུལ་གཙུག་ལག་དེབ་ཨང་།༼  ༦༡  ༽ཀུན་མཁྱེན་བསྡུས་གྲྭ་ཕྱོགས་བསྒྲིགས།

གནས་མང་པོ་ཡོད་ཀྱང་མ་དཔེ་ཚད་ཐུབ་མ་རྙེད་པས་སླར་དཔྱད་དགོས་སོ། །

- 164 -

འབྲས་སྤུངས་སྒོ་མང་གློག་རྡུལ་གཙུག་ལག་དེབ་ཨང་།༼  ༦༡  ༽
